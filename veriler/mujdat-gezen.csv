Yazar,Başlık,Tarih,Metin,URL
Müjdat Gezen,Yoruldum,24 Şubat 2025 Pazartesi,"1960 yılının sonbaharıydı. Henüz on yedi yaşına basmıştım. Vefa Lisesi’nde ders bitmiş eve dönüyordum. Bizim sokakta bir gence rastladım. Adı Bülent’ti. Beni arıyormuş. Lope de Vega’nın Çılgın Dünya adlı oyununu Paris’ten yeni gelen genç yönetmen Asaf Çiyiltepe sahneye koyuyormuş. “Yarın sabah saat onda Şehir Tiyatrosu Komedi Sahnesi’nde olman lazım” dedi. “Rolün var...” bu benim ilk profesyonel rolüm olacaktı. O gece zor geçti. Ertesi gün Vefa Lisesi’ndeki dersime gitmedim. İstiklal Caddesi’ndeki Komedi Tiyatrosu’nun kapısından girişim benim yaşamımdaki dönüm noktasıydı. Asistanı beni Asaf Çiyiltepe’ye götürdü: “Yeni gelen genç bu hocam” dedi. Aynı Asaf Çiyiltepe bundan sonra sahneye koyacağı Henrik Ibsen’in Bir Halk Düşmanı oyununda bana daha büyük rol vererek beni ödüllendirdi... Ay sonu oldu. Kuyruğa girdim tiyatronun muhasebesinin önünde. İlk maaşımı aldım. İki yüz elli lira. Eve döndüm. Günlerden salı. Her ayın ikinci salısı annemin kabul günü. Kapıyı çaldım. Annem açtı. Elindeki çay tepsisini masanın üzerine koymuş, “kim o?” diye seslenmişti. Elimdeki zarfı uzattım ona. “Anne bu benim tiyatrodan kazandığım ilk maaşım, sana getirdim” dedim. Annem ağlamaya başladı. Zarfı çay tepsisinin üzerine koydu. Komşularının bulunduğu odaya girdi. Sesleri duyuyorum. “Oğlum ilk maaşını almış, bana getirdi” dedi... İşte bugünün üzerinden tam yetmiş yıl geçmiş. Kaç tiyatroda, kaç oyunda oynadım, kaç oyun yazdım, kaç oyun yönettim bilmiyorum. Yardımcılarım sayılarını tutup bir kenara yazıyorlar. Gelgelelim ben biraz yoruldum. “Durursak düşeriz” diye diye geldik 2025’e. Yetmiş yıl bir insan ömrü. Bu süre içinde seyircilerim ve siz okurlarım da beni hep mutlu ettiniz. Üzerimdeki emeği olan hocalarımı hep minnetle anacağım. Ama yoruldum ben. Sahneye adım atışımın 70. yılını kutlarken eşim Leyla bana şunları yazmış: “Hayallerini gerçekleştiren adama” 70. sanat yılının 38 yılında ben de Müjdat’ın yanındaydım. “Yanında olmak, yakının da olmak...” Güzeldi. Siz bakmayın onun “yoruldum” demesine. Daha çok işi var Müjdat’ın. Şiir kitapları var yazılacak. Resimleri var yapılacak. Kitapları var yazılacak. Oyunları var oynanacak. Öğrencileri var yetiştirilecek. Söyleyecek bir dolu sözü var. Arkasından da mahkemeleri var gidilecek. Her şeye rağmen hayatın zorluklarıyla baş edilecek. Yetmiş sanat yılının yarısını benimle paylaştığın için sana teşekkür ederim, hayallerini gerçekleştiren adam. Tüm sevgimle... Leyla Gezen Uzattım elimi Güneşe Elim deydi Yandı. Yandı ama Yandığına da Deydi. Tutuldum Güneşe Aynı gün O da tutuldu. Güneş tutulması dediler. Benim o kıpkırmızı Şeyle tanışmam Böyle oldu. M.G Atatürk diyor ki: Bir adam ki memleketin ve milletinin saadetinden çok kendini düşünür, bu adamın kıymeti ikinci derecedir. “Başkalarına yaptığınız her şey, aslında kendinize yaptığınız şeydir.” Eckhard Tolle",https://www.cumhuriyet.com.tr/yazarlar/mujdat-gezen/yoruldum-2303013
Müjdat Gezen,Toprağını sevsin!,06 Ocak 2025 Pazartesi,"Şişman Yalçın. (Yalçın abi. Mahalle kültüründe iki yaş büyük oldu mu abi denir.) En sevdiğim dostlarımdan biri idi. Sonraki yıllarda ailece Bodrum’a yerleştiler ve orada aramızdan sonsuza kadar ayrıldı. Vefat etmiş birinden söz ederken “Çok severdi beni, çok severdim onu” dendiğinde, annem “Toprağını sevsin” derdi. Ayrılanların arkasından sevgi sözü kullanılmazdı eskiden. Ama gel de Savaş’tan, Tarık’tan... Neyse neyse, daha yazmayayım. Şişman Yalçın o kadar güzel gülerdi ki tutulduğu amansız hastalık döneminde onu telefonla sık sık arayıp fıkralar anlatırdım. Ancak son aradığımda zor gülmüştü. Sonra eşini aradım. “Hastaneye geçiyoruz artık” dedi. Anladım. Chevrolet bir arabası vardı. Bizi gezdirirdi. Mahallemizde Kle diye bir arkadaşımız vardı. Asıl adı Ceyhan ama neden Kle dediğimizi bilmiyorum. Kendisi de bilmezdi. Bir gün Kle’yi almış yanına gezdiriyor. Cağaloğlu’ndalar. Okullar dağılmış. İstanbul Kız Lisesi’nden iki genç kız, eğilip arabaya bakıyorlar. Yalçın abi duruyor. “Nereye çocuklar?” diye soruyor. Kızlar “Fatih’e gidiyoruz” diyorlar. “Atlayın” diyor Yalçın abi. Laf açılıyor, Yalçın abi, “Kaçıncı sınıftasınız?” diyor. Kızlar, “İkimiz de lise sondayız” diyorlar. “Peki siz?” “Ben Vefa Lisesi mezunuyum” diyor. Eyvah. Sıra Kle’ye geliyor. Kle ilkokulun ilk sınıfında sadece iki saat okumuş. Gitmemiş okula. Koskoca mahallede okuma yazma bilmeyen tek kişi Kle. Ayağıyla Yalçın abinin ayağına basıyor ve fısıltıyla “Benim için ilkokul ikiden terk de” diyor. İlkokul iki, Kle’ye üniversite gibi geliyor. Ne güzel mahallemiz vardı. Ne kadar özlüyorum anlatamam. Göz pınarlarımda iki damla yaş bu satırların üzerine damlamışsa, onu görün lütfen. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Futbol topu Özcan’ındı. Nefesi kuvvetliydi, bizden iki yaş büyüktü. Maç yapacağız. Önce nefesiyle topu şişirir, sonra ilk tekmeyi vurur ve top dama kaçardı. Ev sahibini kızdırmadan dama çıkacaksın, topu alacaksın ve maç başlayacak. Öyle yapardık. Birimiz dama çıkar alırdı topu. Eğer Özcan’ın takımı mağlupsa bizimki maçın orta yerinde topu eline alır ve “Geç oldu, ben eve gidiyorum” der, giderdi. Düdük gibi kalırdık sokağın ortasında. Mahalle maçları Yenibahçe arsasında veya Topkapı’da olurdu ama aramızdaki maçları sokakta yapardık. Atletizm sahamız vardı. Voleybol ağımız, basketbol potamız vardı. Mahallemizde spor önde gelirdi. Hiçbirimiz sigara içmezdik. İçki ile aramız yoktu. Spora düşkündük, eğlenceyi severdik ve tiyatroya sanat gösterisi için sinemaya eğlence için giderdik. Sinema günleri o zamanın tek eğlencesi idi. Amerikan filmleri Beyoğlu yakasında orijinal İngilizce, Türkçe altyazılı, İstanbul yakasında Türkçe dublajlı oynardı. Haftayı iple çeker, yeni film gelsin diye sabırsızlanırdık. “İlk Kokulu Film” diye bir ilan çıktı. Merakla gitti millet. Sinemacı Edison’a rakip bir adammış. Bir sahnede erkek kadına gül veriyor ve sinema gül kokuyor. Sinemanın sahibi üç tane filit makinesi aldırmış, içlerine gül kokusu doldurtmuş, o sahne geldiğinde üç kişi yan kapılardan salonun içine filitle gül suyu sıkıyorlar ve salon gül kokuyor. İlk kokulu Türk filmi. Elvis’in bir filmi geldi Şehzadebaşı’na. Türkçe dublajlı tabii ki. Ama şarkılar orijinal. 11.00 matinesinde film başladı. Elvis haliyle Türkçe konuşuyor. Fakat şarkıya sıra gelince gitarıyla birlikte İngilizce olarak söylüyor. Seyirci böyle bir saçmalığa alışık değil. Elvis şarkıya başlar başlamaz büyük bir “Yyyuuuhhh” sesi yükseldi sinemada. 13.00 matinesinde de aynı şey olmuş. Sonraki matinelerde de yuha durmamış. Makinist uyanık adam, çareyi bulmuş. Sıra tam şarkıya geldiğinde Elvis eline gitarını alıyor ve şarkıya başlıyor. Ancak ses Abdullah Yüce’nin. “Hiç mi gülmeyecek benim yüzüm?” O zaman en popüler şarkıcı Abdullah Yüce. Salon alkıştan inliyor. Film bir hafta böyle oynadı. Babam son zamanlarda sık sık ağlardı. Ben de ağlıyorum. İyice sulu göz oldum. Biri sevinince ağlıyorum, sevdiğim bir futbol takımı gol atınca ağlıyorum, haberlerde ağlıyorum, boyuna ağlıyorum. İnsan yaş aldıkça (ihtiyarladıkça demiyorum, anneme söz vermiştim ihtiyarlamayacağım diye) daha mı hassaslaşıyor nedir? Aslında ağlamak tıpkı gülmek gibi çok insanca bir his. Babamı ağlarken gördüğümde çok üzülürdüm. Bana ikide bir derdi ki: “Oğlum iyi adam ol.” Ben de babama derdim ki: “Baba önce adam olalım da sonra iyi adam olmaya çalışırız.” İkisini de yapmak için çok çalıştım. Çünkü ikisi de emek istiyor. Hem adam olacaksın... Yavru köpeğim var. Leyla Babalar Günü hediyesi olarak bu çok sevdiğim cinsten almıştı bana. Bazen yüzüme buruk baktığında ben ağlıyorum. Anasından ayırılıp ona buna dağıtılan köpeklerden. Ne düşünüyor ne hissediyor, neden öyle mahzun bakıyor, annesini özlüyor mu?... Yaşlanıyorum. İyi adam olmak lazım. Düşündüm. Atatürk diyor ki: ""TÜM İNSANLIĞI TEK BİR VÜCUT GİBİ DÜŞÜNMELİDİR."" Ben hiç izin yapmamışım. İzninizle izin yapmak istiyorum. İzindeyiz Atam. Milletçe.",https://www.cumhuriyet.com.tr/yazarlar/mujdat-gezen/topragini-sevsin-2286324
Müjdat Gezen,Fıkralar,31 Mart 2025 Pazartesi,"Genellikle fıkraları erkekler uydurduğu için çoğu, kadını aşağılar. Ben kadını öne çıkartan fıkraları severim. Şimdi, aşağıdaki fıkra her ne kadar yine erkek gözüyle gibi görünse de kadının zekâsını öne çıkardığı için yazıyorum: Amerika’da bir doktor muayenehanesine yeni bir sekreter almış. Kız çok güzel ve çok zeki. Doktor bu işten memnun. Kıza demiş ki: “Sen çok akıllı ve zeki bir kızsın, aslen nerelisin?” “Brezilya göçmeniyim” demiş kız. “Brezilya’yı çok severim orada bulundum. Neden geldin sen?” Kız yanıtlamış: “Doktor bey, bizde erkekler futbolcu kadınlar da genellikle hayat kadını olurlar, o nedenle göç ettim.” Doktor kısa bir aradan sonra: “Benim eşim de Brezilyalı” demiş. Kız cevabı yapıştırmış: “Öyle miii? Hangi takımda oynuyor?” Dünya tarihine baktığımızda görüyoruz ki bizleri yönetenler genellikle sevgisiz büyümüş olan insanlar. Çoğu ya babasından şiddet görmüş ya annesinden terlik yemiş ya anne baba ayrılmış çocuk üveylik yaşamış... Ama sonuç olarak sevgiyi tam tadamamış. Öyle olunca da sevgi ile tanışıklığı pek yok. Her işin başı olan sevgi, sevgisizlik olunca, yönetenler de bundan nasibini almış oluyorlar. Bakıyorsunuz içlerinde nefret, kindarlık, hınç ön planda. Davranışları, söylemleri, yönetim biçimleri hep sevgisiz. Çoğu tarihin çeşitli zamanlarında dünyayı yönetmişler. Gelin görün ki kendileri yönetilmeye muhtaç durumda olmuşlar. Oysa dünyayı ancak sevgi kurtatrır. İnsanı, hayvanı, ağacı, çiçeği, gökyüzünü seveceksin. İyi insan olmak için emek harcayacaksın. Başka türlü olmuyor. Sevgisiz büyüyen çocuk, büyüdüğünde, hangi meslekte olursa olsun bir yerden falso veriyor. Dili, tavrı, davranışları sevgisizliğini açıkça ortaya koyuveriyor. Oysa ne kadar kolaydır sevgiyi paylaşmak. Seversen sevilirsin. Hınç, kin, nefret duyguları insanı alıp götürür, en ıssız yerde tek başına bırakıverir. Sonra gel çık işin içinden. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Özgür başkan bir imza kampanyası başlattı. “Ekrem İmamoğlu’na özgürlük ve erken seçim” için. Erken seçimi kim istemez? ÇIKARCILAR Daha önce birkaç kere yazdım. Onun yeteneğini yeniden size anlatacak değilim. Ama öyle bir sanatçıdır ki böyle birkaç satırla geçiştirilemez. Üç dili anadili gibi konuşur, çeviriler yapar, yabancı dilde oyun oynar, kitap yazar ve şu yaşına rağmen benden otuz yaş genç durur. Adamın ruhu gençtir. Hiç yaşlanmayacak insanlar vardır. Ali onlardandır. Konservatuvarda sınıf arkadaşıyız. Yenikapı’da bir tiyatro kurduk. Elimizde oyun yok. “Bekle biraz” dedi. Bir hafta sonra Pirandello’nun Ağzı Çiçekli Adam oyununu çevirdi getirdi, oynadık. Kilyos’ta komşu evlerdeydik. Yönetime kızdı evini sattı, şimdi “Neden sattım” diye dertlenip duruyor ama Bodrum’da küçük bir saray yaptırmış, orada yaşıyor. Tiyatroya büyük hizmetleri oldu Ali’nin. Tek başına direndi durdu. En uzun ömürlü özel tiyatro sahibidir. Altmış beş yıllık arkadaşımı bir kez daha anmak boyun borcudur. Onu Leyla da en az benim kadar sever. Çünkü Ali düz bir adamdır ve lafını esirgemezlerdendir. Anladınız. Ali Poyrazoğlu. MSM’nin tiyatro bölüm başkanı. O aileyi tanımış olmaktan dolayı hep onur duydum. Çünkü gerçekten iyilikle bezenmişlerdi. Önce İsmet Paşa ve eşi Mevhibe Hanım’ı tanıdım. Sonra Özden Toker Hanım’ı, Sevinç Hanım’ı, Erdal Bey’i, Ömer Bey’i. Özellikle sınıf arkadaşım Sema Özcan Sarper’in evindeki buluşmalarda çok sıcak sohbetlerimiz olmuştur. İte kaka siyasete sokulan Erdal İnönü hiç kuşkusuz bir bilim adamıydı. Amerika’da dersler veriyordu. New York’ta küçük bir daire kiralamışlar eşi Sevinç Hanım’la. İlk gün. Erdal bey salonda ders çalışıyor, Sevinç Hanım mutfakta. Bir çığlık: “Erdaaal koş, mutfakta fare var” diyor Sevinç Hanım. Erdal Bey salondan yanıtlıyor: “Ben kedi miyim?” Kurduğu partinin lideri. Çok da oy almıştı. Anadolu seçim gezisindeler. Biri otobüsüne asılıyor Erdal Bey’in, “Erdaaal Bey, sana heyranım, Senin için ölürüm” diyor. Erdal Bey’in yanıtı kısa: “Sakın ölme, bir oy bir oydur.” Neden artık böyle insanlar yok? Söyleyeyim. Zekâ yok da ondan. Kurnazlık ve yalan zekânın yerini aldı. ATATÜRK DİYOR Kİ: Dünyada her milletin varlığı, kıymeti, hürriyet ve bağımsızlık hakkı ancak gösterdiği ve göstereceği uygar eserlerle orantılıdır.",https://www.cumhuriyet.com.tr/yazarlar/mujdat-gezen/fikralar-2314452
Müjdat Gezen,Adalet,10 Şubat 2025 Pazartesi,"Adalet Cimcoz vardı. Seslendirme kraliçesi. Belgin Doruk, Türkan Şoray, Fatma Girik... Kim varsa, onların sesi idi. Ayrıca muhteşem bir çevirmendi. Heinrich Böll’den öyküler çevirir, alır Savaş’ı (Dinçel), beni toplantılara götürür, okuma toplantıları düzenler, çevirdiği öyküleri bize okuturdu. Adalet abla yıllar önce aramızdan ayrıldı. Adalet futbol takımı vardı. Fenerbahçe, Galatasaray, Beşiktaş’la birinci ligde oynardı. Sonra küme düştü, sonra bir küme daha düştü, yine düştü, amatör kümeye düştü ve sonunda aramızdan ayrıldı. Adalet vardı. Sonunda o da aramızdan ayrıldı. CUMHURİYET; FİKREN, İLMEN, BEDENEN, GÜÇLÜ VE YÜKSEK KARAKTERLİ MUHAFIZLAR İSTER. Yüzümdeki çizgiler mi? Onlar benim umutlarım. Yüzümdeki her çizgi bir öğrencimdir. Hadi eli açık davranayım: Yüz öğrencimdir. Çünkü bizde öğrenci çok ama henüz o kadar çizgi yok. Tabii o da olacak yakında. Yaş ilerliyor efendimiz. Güveniyorum gençlere. Ben başta kendim olmak üzere herkese güvenirim biliyor musunuz? Peki, bunun zararını gördüm mü hayatta? Gördüm. Ama sonunda güvenimi sarsanlar yenik çıktı, bana pek bir şey olmadı. Maddi kayıp yerine getirilir. Önemli olan diğer güzellikleri yitirmemek. İnsanları dinlerim ben. İyi dinlerseniz iyi anlarsınız, iyi anlarsanız iyi iletişim kurarsanız bütün işler kolaylaşır. Öğrencilerime güvenirim. Onlar için söylemim var: “Kenara çekilin, gençler geçecek.” Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet *** Uzun yıllar önce minik defterime bir şey yazmışım. Aynen alıyorum: Vücudumuz bize ait değil. Onu biz yönetmiyoruz. Öyle olsa idi istediğimiz an, böbreğimizi veya karaciğerimizi durdurabilirdik. Bunları hangi duygular çerisinde yazdığımı tam anımsamıyorum. Ama bugün dönüp baktığımda pek de yabana atılacak bir fikir değil gibi. Elimizi kolumuzu kaldırıp indirebiliriz ama iç organlarımıza hükmetmemiz olası değil. Şimdi diyebilirsiniz ki: “Bunu babam da bilir, yeni bir şey söyle.” Kendime iltifat edeyim biraz. Ben çokça yeni bir şeyler söyledim bu toplumda. Hatta bu yüzden sık sık başım derde de girdi. Yeni bir şeyler söylemek lazım cancağzım demiş şair. Size yeni bir şey söyleyeyim o zaman: “Dünya gençlerindir.” Kusura bakmayın yaşıtlarım. Vasfi Rıza Zobu Türk tiyatrosunun Muhsin Hoca ile birlikte en emektar kurucularındandır. Büyük komedi ustasıydı. Konservatuvarda okutulmayan pek çok şeyi ben ondan öğrendim. Cevat Fehmi Başkut’un Paydos piyesinde tiyatrodan ayrılan Gazanfer Özcan’ın rolünü oynattı bana. Oyun sonu, perde aralarında ben sordum o söyledi. Okuldu. Bedia Muvahhit ilk kadın oyuncularımızdan. Çok tatlı, esprili bir insandı. Arkadaşımdı çünkü ara sıra beni arar, gece bir yerlere götürmemi isterdi. Marmaris Festivali var. İstanbul’dan uçakla bir dolu sanatçı festivale davetliyiz. Vasfi Hoca ve Bedia abla uçaktalar. Alana indik. Vasfi Hoca, “Sen bizimle gel” dedi. Beni sever ama asıl nedeni yolda küçük tuvaleti için mola verilmesi gerekecek, o nedenle beni yanında istiyor. Onlarca taksi bizi konvoy halinde alandan aldı ve ormanların içinden geçerek Marmaris’e gidiyoruz. Hoca önde oturuyor. Bedia abla ile ben arkada. Hoca bir ara bana göz kırptı. Anladım, küçük haceti var. Şoföre dedim ki: “Kardeş, az sağa çek, diğer arabalar geçip gitsin, biz ara vereceğiz.” Öyle yaptı şoför. Ben diğer taksilere geçin işareti yaptım. Hoca çamların arasında kayboldu. Üç dadika, beş dakika, on dakika. Neyse sonunda geldi. Fakat krem rengi pantolonunun önü biraz ıslak. Bedia abla bunu gördü: “Vasfi o ne öyle?” dedi. Vasfi Hoca, “Sorma Bedia, affedersin, küçük hacetimi yaparken aniden rüzgâr çıktı, üzerime biraz geldi” deyince Bedia Abla lafı yapıştırdı: “Tabii, sen onu bulana kadar meteoroloji değişmiştir” dedi. İkisini de rahmetle anıyoruz. *** ABD’de astronotlar ay arazisine benzer bir bölgede eğitim yapıyorlar. Bir Kızılderili tepeden ateş yakmış, pelerini ile duman işaretleri yapıyor. Astronotlar merak etmişler. Biri çıkmış reisin yanına “Sen burada ne yapıyorsun” diye sormuş. “Yukarıdaki yere mesaj yolluyorum” demiş Kızılderili. “Ne diyorsun onlara?” “Dikkat edin, topraklarınızı almaya gelecekler” diyorum. Eski western filmlerinde biz hep kovboyu tutardık. Kızılderili’ye düşmandık. Oysa onların topraklarını işgal eden kovboylardı. Bilmezdik ki. *** Ankara Karpiç Restoran, bir zamanlar kentin en ünlü lokantasıydı. Ankara’nın ünlü Roman klarnet ustalarından Cemal abi, sarışın bir hanımla burada kaçamak yemek yiyor. Garsonlardan biri de Roman. Cemal abiyi tanıyor tabii. Hemen mahalleye telefon açıp bakkaldan yengeyi çağırtıyor. Yenge geliyor telefona. Yani Cemal abinin hanımı. “Yenge” diyor garson, “Seninki burada sarı bir gacıyla tavuk yiyor”. Yenge başörtüsünü bağladığı gibi koşuyor Karpiç’e. Kapıdan içeri giriyor ve göz göze geliyor Cemal abiyle. Cemal abinin elindeki tavuk budu ağzında kalıyor. Yenge açıyor ağzını: “Ooo, afiyet olsun. Hiçbir diyeceğim yok Cemal. Amaaa ben de yiyecem o tavuktan.” Romanlara bayılırım. Bu bir sahne sanatları dergisi. Pek çok yerli ve yabancı tiyatro dergisi gördüm. Bu kadar kapsamlı, kaliteli olanına ilk kez rastlıyorum. Bu diğerlerinin kalitesiz olduğunu göstermez. Ama bu dergideki emek bambaşka. Yayımlayanları kutluyorum. Bu halk bir gün “Atatürk düşmanlarını” bu ülkeden silkip atacak. Ve Mustafa Kemal Atatürk, Anıtkabir’inde huzurla yatacak. Millet aç bunlar koltuk peşinde. Gi de cek si niz. Artık yeter. Öğretmen yazılı sınavında tek soru sormuş: Risk nedir? Bir öğrenci yüz puan almış. Yanıtı çok kısa: Boş kâğıda: “Budur” yazmış. *** Öğretmen yazılı sınavında tek soru sormuş: Faşizm nedir? Öğrencinin yanıtı yine çok kısa: “Budur. Kâğıtları insan yapan sihirbaza aktör denir. Elbette uç noktada bir benzetme ama detayına bir bakalım: Oynayacağımız oyunun teksti elimize geldiğinde birer kâğıt parçasıdır. Roller yazılıdır orada. onlara elbise giydirir, ruh verir, canlandırır ve sahneye çıkartır. O ana kadar kâğıttan ibaret olan o rol birden canlanır ve insan oluverir. Bir sihirbazın silindir şapkasını düşünün. İçine bir şeyler atar, sonra o tavşan olarak çıkar ya. İşte böyle bir şey.",https://www.cumhuriyet.com.tr/yazarlar/mujdat-gezen/adalet-2298055
Müjdat Gezen,İmamoğlu’na mektup,14 Nisan 2025 Pazartesi,"Canım kardeşim... Sen içeridesin ama biz dışarıda değiliz. Son haberleşmemizde beni çok duygulandırmıştın. Üç ayrı kanala başvurdum. Seni ziyaret etmek istiyorum. İnanç veren yüzünü görmek bana biraz olsun moral verecek. Güçlüsün, imanlısın, dümdüz bir adamsın. Ama kapalı parmaklıklar arasında olma tuzağına düşürülmen gücüme gidiyor. Kısa sürede görüşmek umudunu taşıyorum. Şu izin çıksın, iki laf edelim. Ama lafta kalmasın. Dışarı gel, işinin başına dön istiyorum. Böyle tuzakları kuranlar çoğu kez o tuzağa kendileri düşmüşlerdir. Sen kuvvetli birisin. Direncin seni bu ülkenin cumhurbaşkanı yapacak. Bunu yediğim ekmek gibi biliyorum. Sevgiyle kal. Sabırla kal canım kardeşim. Milli boksördü. Ankara’da çalışıyordum. Atladım uçağa onun İzmir’deki jübilesine gittim. Boksu bırakıyordu. Ring kurulmuş Celal son gösteri maçına çıkacak ve ben de maçın boks hakemiyim. Üçüncü roundda beni ringde dövmeye başladılar. Millet kahkahadan kırılıyor. Sonunda Celal’in elini havaya kaldırdım ve ringlere veda etti. Efendilik, sporculuk nedir, o Celal’de vardı. Evladı da o erdemlere sahip diyorlar. Öyledir. İyi adamdan iyi oğul çıkar. Bu yazıyı durup dururken yazmadım. Günümüzde bazı profesyonel boksörler var. Hiç eski millilere benzemiyorlar. Neyse. ABD Başkanı Trump, kendi adına bitcoin yerine Trumpcoin çıkarmış satıyor. Altın varaklı Donald Trump İncili bastırmış satıyor. Altın kaplama Trump kol saatleri satıyor. Ben bir “işadamıyım” dedi. Yedi defa iflas etmiş ve babası tarafından kurtarılmış bu insan ileride dünyayı büyük tehlikelere sokabilir. Zor meslektir. Hiç tanımadığınız bir yığın insana tanıyormuş gibi davranacaksınız. Efendisi, hanımefendisi, edepsizi, terbiyesizi, kültürlüsü, kırosu, hepsi aynı uçakta olabiliyor. O genç kızların çektiğini yakından tanıyan biri olarak çok üzülmüşümdür. Bu bir meslek. Zor bir meslek. Yerden binlerce metre yüksekte, halk arasında da tehlikeli meslekler grubundan sayılan bir iş. Aslında en güvenilir araçlardır uçaklar. Her türlü kontrolü yapılmadan uçamazlar. Kaptanların hosteslere asıldığı masalı eski bir efsanedir. Çok hostes arkadaşım oldu, kaptanıyla evlenen oldu ama bunun dışında, terbiyesiz bir yaklaşımı hiç duymadım. Zaten kadın olarak yaşamanın zorlaştığı ülkemizde hosteslik gittikçe zorlaşıyor. Artık bu aralar uçak yolculuğu yapmıyorum. Ama çok uzun yıllar uçtum. Avustralya, Amerika, Japonya, İsveç, Çin ve daha pek çok uzun yolculuk. İsveç’e uçarken uçağımıza yıldırım düştü. Bir şey olmadı. Fen her türlü önlemi almış o konuda. İlk kez böyle bir olay olduğunda, pilot yere ayak basınca vücutta biriken elektrik sonucu hayatını kaybetmiş. Uzmanlar hemen çaresini bulmuşlar ve uçağa paratoner uygulamışlar. Zor meslek hosteslik. Deniz aşırı yolculukta hostes, papaz yolcuya demiş ki: “Peder, size bir kadeh şarap ikram edebilir miyim, on bin metredeyiz?” Papaz yanıtlamış: “Olmaz kızım, patrona çok yakınız, ayıp olur.” Bu sözcük sorgulamanın başlangıcıdır. Sorgulama soru sorarak olur. Ama son dönemlerde bırakın soru sormayı, sorunun nasıl sorulması ve hangi soruların sorulduğu bile denetime tabi oldu. Eskiden bizimle röportaj yapmak isteyen gazeteci arkadaşlar sorularını sorarlar, biz de yanıtını verirdik. Son dönemde önce yazılı olarak soruları gönderiyorlar ve bana, “Bu sorular sizce uygun mudur” diye soruyorlar. Önceleri yadırgadım, sonradan nedenini çözdüm. Çünkü başımızdakiler kendilerine sorulmasını istedikleri soruları önceden yazıp veriyorlarmış. İstemediklerinin ise üstünü çiziyorlarmış. Hatta daha da ileri giderek, ani soru sorulduğunda “O soruyu sorma, şöyle sor” diyenlere bile rastlanıyor. Bakın, soru, sorana ait bir şeydir. İstediğini sorar, sen de ister yanıtlar, ister yanıtlamazsın. Ama soru soranı yönlendiremezsin. Tamam, yanlış soruya doğru cevap bulmak zordur. Sorunun yanlış olduğunu, neden yanlış olduğunu açıklarsın, olur biter. Soru sorun. Sansürsüz, denetimsiz sorular sorun. Soru sormak ayrıca bir haktır. Bu çocuk bizim MSM mezunudur ama daha önemlisi iyi adamdır. Bir gün bana geldi. “Hocam, bizi okuttun, şunu bunu yaptın, tamam iyi hoş. Ben evlenmek istiyorum. Babam yok. Kız istemeye gelir misin?” dedi. Çikolata, çiçek yaptırıldı. Gittik kız evine. Onlar zaten anlaşmışlar, evlenecekler, bizimki formalite. Tam apartmanın kapısından gireceğiz, İlker bana dedi ki: “Hocam perde açılıyor.” Ben kısa cevap vermişim: “Yok, perde kapanıyor.” İki oğlu oldu. Aslanlar gibi ikisi de. Karısı çok iyi bir kadın. İkisi de birbirlerine destek oluyor ve sevgili gibi davranıyorlar. İşte aile budur. Aile olmak güzeldir. “Ayrık ailesi” aslında soyadlarının tam aksine bütünlük içinde, sevgiyle götürüyorlar bu güzel yuvayı. Örnektir onlar. Seviyorum çocuklarımı. Arzu Çerkezoğlu, Bu yurtsever Disk genel başkanı genç kardeşimi yürekten kutluyorum. Her zaman onun, emekçilerin ve işçilerin yanındayız. Leyla bana “Ezilenler İçin İstanbul Gezi Rehberi” adlı bir kitap getirmiş. Yazılama Yayınevi’nden çıkmış. Çok ilgimi çekti. Öneririm. Atatürk diyor ki: Hakiki devrimciler onlardır ki terakki ve yenilik inkılabına sevk etmek istedikleri insanların ruh ve vicdanlarındaki gerçek meyli teneffüs etmesini bilirler.",https://www.cumhuriyet.com.tr/yazarlar/mujdat-gezen/imamogluna-mektup-2318497
Müjdat Gezen,Unutulanlar,07 Nisan 2025 Pazartesi,"Kişilerden söz etmeyeceğim. Ben kolay kolay kimseyi unutmam. Ama unuttuğumuz şeyler tedavülden kalktığı için aklıma geldi. Mesela manşon diye bir şey vardı bilir misiniz? Annem kışın kullanırdı. Siyah yapay kürkten iki yanı açık çanta gibi bir şey. Sağdan soldan ellerini içine sokarsın, eldiven gibi ellerini ısıtır. Siyah storlu perde. O da çok şükür yok. Çünkü İkinci Dünya Savaşı zamanı her evde mecburi idi. İsmi de pasif korunma perdesiydi. Sirenler öttüğünde o perdeler çekilirdi. Işık sızdırmazdı. Banyo sobası da artık yok. Odunla ısınır, hem suyu hem banyoyu ısıtırdı. Daha pek çok şey yok artık. Demokrasi, adalet, ucuzluk, insan hakları, işçi sınıfı, tarım, saygı, sevgi... Zaman içinde bunlar da yitti gitti. Demode olan gereçler yerine gelmeyecek, gelmemeli ama diğerlerinin eksikliği bir an önce giderilmezse vay halimize. Kuzenim Mehmet Tunçelli, Sokrates’le ilgili harika bir anekdot anlattı. Sizinle paylaşmak istedim: Sokrates küçükken sabahları çok geç kalkarmış. Annesi: “Öğretmenin de geç kalkmandan şikâyetçi” demiş. Öğretmen Sokrates’e: “Oğlum, sana güzel bir öykü anlatacağım: İki kuş varmış. Biri erken kalkıp böcek yiyor ve yavrularını besliyor, diğer kuş geç kalktığı için aç kalıyormuş. Şimdi söyle bakalım sen bu öyküden ne anladın Sokrates?” Sokrates cevap vermiş: “Erken kalkan böcekleri, kuşlar yer.” HER GÖZLÜK AYNI ŞEYİ GÖRMEZ. Yetmişli yıllarda İzmir’den İstanbul’a bir kız geldi. Kırkbeşlik dediğimiz bir plak yaptı. Çok tutuldu şarkıları. Kendi yazıp kendi besteliyordu. Arkadaş olduk. Yarım asıra varan bu süre içinde o benden pek bir şey gördü sayılmaz. Ama ben ondan güzel davranışlar yaşadım ve bunu hiçbir zaman unutamam. Bir dizi çekiyordum “Azmi” diye. “Müziklerini yapar mısın?” diye sordum. “Şarkı da yaparım, ayrıca oynarım da, ayrıca Onno ve Atilla Özdemiroğlu da bana çalarlar” dedi. Geldi, stüdyoya girdi, şarkısını okudu. Jenerikte oynadı. Savaş o dizi için bir şarkı sözü yazmıştı. “Savaşçığım, şarkının sözlerini de ben yazmak istiyorum” dedi ve “Yürüyorum Düş Bahçelerinde”yi yazıp söyledi. Sonradan benim kızım Elif konservatuvarı bitirince onu korosuna aldı ve bu şarkıyı her konserinde kızım Elif’e okuttu. Elif onu hiç unutmaz. Ne zaman Hollanda’dan gelse arar, hatrını sorar. O da Elif’i çok sever. Besteleri, yetiştirdikleri, yorumu hiç ıskalanacak gibi değildir. Ben vefa duygusu gelişmiş bir insanım. Sezen Aksu’nun bana olan iyi davranışlarını unutamam. Unutursam kendime saygımı yitiririm. 1962-63 tiyatro sezonu. Oyundan çıkardık. Aysel Gürel, Savaş, ben, Semra... Biraz meze, biraz içki alır, doooğru Aysel’in Çarşamba’daki tek salon, tek odalı evine giderdik. Siyah önlüklü iki küçük kızı vardı. Müjde ile Mehtap. Ertesi gün okul olduğundan onlar arka odaya geçip uyurlardı. Biz sabaha kadar küçük ön salonda günü gün ederdik. Aysel Savaş’ı çok severdi. Gencecik yaşta onun mertliğini analtır dururdu. Savaş gerçekten mert adamdı. Hiç dedikodu, çekiştirme bilmezdi. Aysel de öyle. O nedenle iyi anlaşırlardı. O iki küçük kız sonradan çok ünlü oldular. Müjde Türk sinemasında ve televizyonlarda yıldız gibi parladı. Çok yetenekliydi. Anadan gelme genler onu parlattı. Bir de Aysel’in bütün iyi, güzel yanlarını aldı. Mehtap sahnede bambaşka olurdu. Sesi güzeldi, kantolar söylerdi. (Ondan di’li geçmişle söz etmek istemiyorum.) Eski günlere gittim. Müjde’nin güzel bir yuvası var. Mehtap bu konuda talihsizlikler yaşadı ve aramızdan ayrıldı. Ben ikisini de çok sevdim. Atatürk diyor ki: ANCAK KENDİLERİNDEN SONRAKİLERİ DÜŞÜNENLER MİLLETLERİNİ YAŞAMAK VE İLERLEMEK İMKÂNINA ULAŞTIRIRLAR.",https://www.cumhuriyet.com.tr/yazarlar/mujdat-gezen/unutulanlar-2316387
Müjdat Gezen,Menderes,23 Aralık 2024 Pazartesi,"Cumhuriyet. Yakın tarihimizin en karanlık iki olayı Adnan Menderes’in idamı ve 6-7 Eylül olaylarıdır. İkisini de yaşadım. İki tanığının ağzından Menderes’le ilgili iki anı: Vatan Caddesi açılırken çok istimlak yapıldı. Hatta bir iki eski değerli cami yıkılmak zorunda kaldı. Biz Yenibahçe denen arsada top oynardık. Orası da gitti. İstimlaklerden çok kişi mağdur oldu ama şikâyet etmek yasaktı. Devrin ünlü komedyenleri Ateşböcekleri bir parodi hazırlamışlar. Kulisten bir ıngaaa sesi geliyor. Belli ki bebek uyumuyor. İkili ninni biçiminde şu teraneyi söylüyorlar: Uyumazsan Adnan Bey gelecek Evimizin önünden geçecek Senin uyumadığını görünce Evimizi istimlak edecek. Bu Menderes’in kulağına gidiyor. Bir gece Ateşböcekleri sahne şovlarını henüz yapmadan davet geliyor: “Beyefendi sizi bekliyor.” İkili korkudan bembeyaz oluyorlar. Refakatçılarla birlikte Şişli’de Suzan Sözen’in evine gidiliyor. Rakı masası kurulmuş. Adnan Bey başköşede: “Ooo, hoş geldiniz çocuklar, buyurun yan odaya geçin, bir şeyler yiyin” diyor. Az sonra salona davet ediliyor ikili. Menderes, “Bir numaranız çok beğeniliyormuş, biz de dinlemek isteriz” diyor. İkili o anda üç buçuk atıyor. Ama numarayı yapmaya başlıyorlar. Bitiminde Adnan Bey çok gülüyor ve Ateşböcekleri’ne üzerinde ismi kazılı birer kol saati armağan ediyor. İkinci olay Menderes’in avukatları, Yassıada duruşmalarında ön safta olan Burhan ve Orhan Apaydın (Orhan Abi benim de avukatımdı), Hüseyin Apaydın (Burhan abinin oğlu) yakın arkadaşımdır. Menderes İmralı Adası’na götürülüyor. İnfaz gerçekleştirilecek. İnönü’nün mektubu geliyor, “Bunu yapmayın” diye. Ama kimse umursamıyor. Hüseyin’in minicikken aklında kalan tek sözcük bu: “Kurtaramadık.” Babası ve amcası Yassıada’dan eve gelmişler ve annesine söylenen ilk ve tek söz bu: Kurtaramadık. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Cumhuriyet yakın tarihinin en karanlık ve affedilmez meselesi budur bence. Padişahlık geleneğinden gelen sadrazam katletmek gibi bir şey. Yabanarısı nerede yer bulursa oraya kovan yapar. Ağaç kovuğu, bir ahşap köşe onun için fark etmez. Ama arıcılıkta kullanılan kovanlar özel yapımlardır. Ahşaptan yapılan bu kovanlar artık yapay plastikten üretilerek ABD ve Çin’deki arıcılara ihraç ediliyor. Plastik madde hiçbir kimyasalı içermiyor. Bunun mucidi bir Türk. Arıcılık ülkemizde ihracat boyutunda. Kovanların son halini gördüm. Yapay plastikten üretilen bu fabrikasyon mamuller o kadar güzel ve estetik ki. Ayrıca sağlıklı. Mikrop üretmiyor. Temizlenmesi kolay. Ben de durup dururken sanki arıcıymışım gibi bu işlere merak sarmışım. Öyle değil. Sadece ilgimi çekiyor bir Türkün aşıyı bulması veya yepyeni bir arı kovanını icat etmesi gibi. İnsanın gururu okşanıyor. Üstelik de geçen yaz beni arı soktuğu halde. Çin kültürüne özel yakınlığım vardır. Belki Karagöz’ün oradan çıkıp da Mısır’a, oradan Osmanlı’ya gelerek geleneksel tiyatromuzun temel taşlarından biri olmasıdır. Çin kültürü geleneksel verilerinden esinlenerek onu aşmış, sistemiyle, felsefesiyle, sanayisiyle dünyaya hükmeder olmuştur. Bir Çin atasözü şöyle diyor: “Her şeyin fazlası fazladır.” Yakın tarihimizin yine en kötü olaylarından biri 6-7 Eylül olaylarıdır. Yaşadım. 1955 yılının sonbaharı. İstanbul Ekspres gazetesinde ikinci baskı yapıldı. Oradaki manşet bir kötü haberi veriyordu: “Selanik’te Atatürk’ün evine bomba konuldu.” Haber uydurmaydı. Demokrat Parti kötü gidiyordu. Ortam gergindi. Bu haber üzerine İstanbul’da yaşayan (başta Rumlar olmak üzere) azınlıklara karşı şiddet uygulanmaya başlandı. Yanımızdaki apartmanda bir nakliye şirketinin kamyonu İstiklal Caddesi’nden dönerken kamyon arkasında kumaşlarla asılı buzdolaplarını hatırlıyorum. Talan vardı Beyoğlu’nda. Arka balkonumuzdan uzaktaki bir kilisenin dumanları tütüyordu. Bahçeköy girişindeki Tekel Kibrit Fabrikası’ndan kamyonlara, otobüslere bindirilen işçiler toplu halde İstiklal Caddesi’ne getirilmiş, ayrıca azınlıkların bulunduğu semtlere yayılmışlardı. Büyükada’ya motorlarla gittiler. Orada yaşayan azınlıklara şiddet uygulandı. Bu sırada, grubun içinden bir ses, “Burası Fenerbahçeli Lefter’in eviymiş” dedi. Azgın grup o tarafa yönlenirken adanın tanınmış Galatasaraylı bir abisi yolu kesti: “Bi dakkkaaa” dedi. Lefter, Türk Milli Takımı’nın kaptanlığını yapmış bir insandır. “Beni öldürmeden o eve yürüyemezsiniz.” Ortalık sus pus oldu. Grup geri döndü. 6-7 Eylül olayları yakın tarihimizin yüz karası olaylarından biridir. Yaşadım. İyi bilirim. Sarı giyme söz olur Beyaz giyme toz olur Gel kırmızı giyelim Tutuklasınlar. Bunu 2009’un 1 Mayıs’ında yazmışım. Taksim’e çıkmak yine yasaklanmıştı. Eskiden 1 Mayıs yaklaştı mı, Aziz Nesin, Rıfat Ilgaz gibi isimler Emniyet’e çekilirdi. (Yanlış anlaşılmasın Emniyet 1. Şube.) Siyasi polis oraya bakardı. Rıfat Ilgaz’ı anmadan geçemem. 70. Sanat Yılı’nın sunucusuydum. Hababam Sınıfı Sınıfta Kaldı benim tiyatromda oynanacaktı. Oğuz Aral, Rıfat Hoca, ben birlikte hazırladık oyunu. Oğuz yönetti, ben oynadım. Sonradan çok Hababam Sınıfı sahneye koydum. Rıfat Hoca bambaşka bir insandı. Paylaşımcıydı. Elim birine değsin Isıtayım Üşüdüyse boşa gitmesin Sıcaklığım. Şairdi, roman yazarıydı ve büyük mizah ustasıydı. Arada bir Aziz Nesin telefon ederdi Rıfat Hoca’ya: “Bu hafta benim adıma sen yazsana” derdi. Rıfat Hoca yazardı. Kendi yazdıklarını ise bir dönemde “Stepne” imzasıyla çıkartmıştı. İlk Hababam Sınıfı kitaplarını biz, bu imza ile okuduk. Rıfat Ilgaz Türk yazın tarihinin en önemli yazarlarının başında gelir. Öğretmenliği de ayrıca tam kutsanacak bir olaydır. Sürgünler, hapisler, akciğerlerini kaybetmeler işin cabasıdır. Ben Rıfat Hoca’yı çok sevdim. Atatürk diyor ki: “Bilelim ki milli benliğini bilmeyen milletler, başka milletlerin avıdır.”",https://www.cumhuriyet.com.tr/yazarlar/mujdat-gezen/menderes-2281821
Müjdat Gezen,Vehbi Koç Ödülü,03 Mart 2025 Pazartesi,"Rockfeller Üniversitesi hocası kanser araştırmaları ve genetik konusunda ödülleri bulunan, kürsü sahibi, İzmir Karşıyakalı Doçent Doktor Kıvanç Birsoy Vehbi Koç Ödülü’ne layık görüldü. Genç bilim insanımız 43 yaşında. Onu eşimle birlikte ayakta alkışlarken düşündüm: “Bu beyin göçü ne zaman durur acaba?” Başrolünü oynadığı “Oy’una Geldik” adlı sinema filmi yasaklandı. Filmde küfür yok, porno yok, yasaklı bir durum yok ama film yasak. Sansür kurulu eskiden de vardı. Yapımcılar yapılan sansürlerden usandıklarından bir çare bulmuşlardı. Bu kurula bambaşka bir senaryo gönderilir, o sansürden geçer, sonra bambaşka bir film çekilirdi. Film yeniden sansüre gönderildiğinde, sakıncalı bulunmuş sahneler çıkartılır film son denetimden de geçtikten sonra, o sahneler yeniden eklenir sinemalarda yapımcının istediği şekilde oynatılırdı. Baskıcı sansüre karşı bulunmuş bir çareydi bu. İlyas Salman’ın filmine koy 18 yaş sınırını filmi serbest bırak. Ama her şeyimiz sansür olmuş bir kere. Komedi tiyatrosunun en önemli isimlerinden biriydi Celal abi. Onunla üç yıl birlikte çalıştım. Eşyalarla kavga etme huyu vardı. Aynı odada soyunuyoruz. İki oyun arası Celal abi, kafasını kaloriferin radyatörüne yaslayıp uyudu. Biraz sonra kafası yandı. Hırsla uyandı. Radyatörle kavga etmeye başladı: “Ulan sen kaç paralık kalorifersin de benim kafamı yakıyorsun. Ben bu tiyatronun patronuyum, seni mahvederim.” “Celal abi anlamaz” dedim. “Anlayacak” dedi, “Benim kafamı yakamaz”. Dünyanın en şeker adamıydı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet O benim en can arkadaşlarımdan biriydi. Karagümrük Ortaokulu voleybol takımında birlikte oynardık. Vefa’da birlikte basket antremanı yapardık. Mahalledeki en can arkadaşlarımdan biriydi. Yazdığım bir piyeste ona ilk kez tiyatroda rol verdim ve birlikte oynadık. Önce genç milli oldu Fenerbahçe’den. Sonra A milli. Adı “Minik Önder”di. Basketbolu bırakınca antrenör (koç) oldu. Artık o Karşıyaka Basketbol Takımı’nın koçuydu. Hastalandı. Bir gün aramızdan ayrıldığı haberi geldi Önder’in. Çok ağladım. En sevdiğim arkadaşlarımdan biriydi. Cenazesine gittik. Kahkaha Yalçın, Yaman, ben yan yanayız. Namaza duranların boy ortalaması iki metre. Hepsi basketbolcu. O sırada Fenerbahçeli Halil’in yanına çok kısa boylu biri geldi. Namaza durdular. Aradaki boy farkı bir metre. Yaman, Kahkaha Yalçın’ın kulağına eğildi ve adamı göstererek “Halil’in yanındaki Fener’in yeni pivotu” dedi. Bildiğiniz gibi pivot en uzun adamdı o zamanlar. Şimdi hepsi uzun maşallah. Yalçın gülmeye başladı. Ben de duydum tabii söylediğini, cenazedeyiz. Kaçtım, geri taraflara gittim. Yalçın hâlâ gülüyor. Ama adına yakışır şekilde, kahkaha ile. O kısa boylu arkadaş tam yerini seçmişti. Git, normal boylu birinin yanında dur. Aslına bakarsanız normal boylu kimse yoktu. Biz zaten kenarda duruyorduk cüceliğimiz anlaşılmasın diye. Atatürk diyor ki: Tarihimizi okuyunuz, görürsünüz ki milleti mahveden, harap eden felaketler, hep din kisvesi altındaki melanetten gelmiştir.",https://www.cumhuriyet.com.tr/yazarlar/mujdat-gezen/vehbi-koc-odulu-2305385
Müjdat Gezen,Hale,03 Şubat 2025 Pazartesi,"Hayatımdaki acı olayları yazmaktan hep kaçındım. Ama öyle şeyler var ki kaçamıyorsun. Hale’nin gözlerimin önünde küçücük yaşta ölmesi hiç aklımdan çıkmıyor. Yan komşumuzun ikizleri vardı. Hale ve Haluk. Hale mahallenin sevgilisi idi. Dört yaşında sanki yaşlı biri gibi bilgiç konuşurdu. Tatlıların tatlısıydı. Bütün mahalle tapardı Hale’ye. Çok şirindi. Haluk sessizdi. Onun adına hep Hale konuşurdu. Hiç susmazdı. Annemle evden çıktık, bir yere gideceğiz. “Küüüt” diye bir ses geldi yan taraftan. Hale balkondan düştü. Yerde yatıyor. Kan var. Annem fenalaştı, ben kötü oldum. Bağırdım, “Hale düştüüü” diye. Hemen annesi, halası indiler kapının önüne. Cansız gibiydi. Hepimiz şoktaydık. Hale’yi hastaneye kaldırdılar. Kurtarılamadı. Minicik yaşında, o mahallenin sevgilisi minik Hale aramızdan uçtu gitti. Bu acı olayı yıllarca unutamadım. Belleğimde hep iç sızı olarak kaldı. Bunu neden yazdığıma gelince, beynimin içinde gezinir durur bu olay. Unutamam. Def etmek isterim, çat kapı gelir takılıverir aklımın ucuna. Hale melek oldu, dediler. Keşke insan olarak kalsaydı. Anneannem çok yaşlanmıştı artık. 89 yaşındaydı ve onu tuvalete ben götürüyordum. Bir gün sofradayım, yemek yiyorum. Anneannem, “Evladım beni helaya götürür müsün” dedi. “Anneanne, yemek yiyorum sırası mı şimdi” deyiverdim. Demez olaydım. Altmış yıldan fazla geçmiştir bu olay olalı. İçimde ukdedir. Acaba anneannem bana hakkını helal etmiş midir? Çünkü onu çok severdim. Ben de onun gözdesiydim. Annem, ablam komşuya gittiklerinde ikimiz kalırdık evde. Sohbet eder, konuşurduk. Anneanneme sorular sorardım. O sürekli Kuran okurdu. Bir de doksan dokuzluk tespihi vardı. Hep “Suphanallah, suphanallah” diye sesli tespih çekişini hatırlarım. Bembeyaz saçları yemenisinin altından görünürdü. Eğer eve erkek misafir gelmişse o saçları da göremezdiniz. Kocası denizci yüzbaşı iken (yani dedem) Midilli gemisinde ölmüş. Sanırım gemi uzak seferdeymiş ve cesedini denize atmışlar. Böyle şeyler duymuştum ama tam değil. Dedemi hiç görmedim, bu olay bende son derece fludur. Ama mezarı olsa en azından annem ziyaretine giderdi. Bu mesele evde hiç konuşulmadı. Otobid ile ücretsiz ekspertiz Otobid Fiyatı Gör Bir Türk filmi izlemiştim. Bir sahnesinde adam Perihan Savaş’a şöyle demişti: “İntihar edersen seni öldürürüm.” Hangi film bu hatırlamıyorum. Perihan’a sorsam hatırlar mı acaba? Çok güzel bir replikti yahu. Bir ara böyle şeyleri biriktiriyordum yazıp yazıp. Bu da bunlardan biri işte. “İntihar edersen seni öldürürüm.” Ben hemen her gün bir Türk filmi izliyorum. Seviyorum. Çoğunda oynamışım. Gerçi benim filmlerim yayımlanmıyor ama arada bir telefon geliyor: “Falanca kanalda filmin oynuyor, izle” diye. Bakıyorum, o kanal bende yok. Neyse, bir gün oynatırlar yine. 12 Eylül’de olmuştu. Gazeteye sayfa yapıyoruz Kandemir’le. Fotoroman diye Perran’la yaptığımız komiklikler var. Onu kaldırmışlardı. Boş ver. Bu da geçer. - Oğlum karnen nerede? - Bir arkadaşıma verdim. Babasını korkutacak. İlkokulda karnem hep pekiyi gelirdi. Annem babam çok mutlu olurlardı. Ortaokula geçince işin içine tiyatro girdi ve karnenin rengi değişti. Durmadan sınıfta kalıyorum. Çünkü önce Reşat Nuri Güntekin’in Babür Şah’ın Seccadesi adlı oyununu sahneye koyup başrolünü oynadım. O iş sükse yapınca bir de kendim oyun yazdım. Ertesi yıl onu oynadım. Derken dersler falan unutuldu. Çaktım. Sınıfta kaldığım gece Malta Madalyon Sineması’nda harika bir film oynuyordu. Arkadaşlarla izlemeye gittim. Dönüşüm hiç hoş olmadı. Babama gitmiş haber. Sınıfta kalmamın mükafatı olarak sinemaya gitmem babama çok dokunmuş. Çekti beni kenara. İlk kez sert çıktı: “Ne yapmak istiyorsun sen?” “Baba, ben tiyatrocu olmak istiyorum” dedim. “Okumayan adamdan tiyatrocu olmaz. Hepsi benim arkadaşlarım. Ellerinden kitap düşmüyor. Sen nasıl tiyatrocu olacaksın?” Bunu hiç unutmuyorum. Doğru ya. O kadar koca koca eserleri okuyup ezberliyorlar. Yılda kaç oyunda oynuyorlar. Ayrıca gerçekten de kitap okuyorlar. O yıl okulu çok iyi derece ile bitirdim. Çünkü babam bana söz verdi. “Okulu bitir, seni kendim götürüp yazdıracağım Şehir Tiyatrosu’na.” Ben okulu bitirdim. Babam sözünü tuttu. Veee bugünlere geldik. Ama babam yok. Çok sevdiğim bir fıkradır. Aklıma geldi. Bir politikacımız İsviçre’ye gitmiş. Bir sohbette demiş ki: “Yahu İsviçre’de deniz yok Deniz Bakanlığı var.” Biri yanıt vermiş: “Sizde de Adalet Bakanlığı var.” “Taksim’e Fatma Hanım’ın yönlendirmesiyle mi gittiniz, yoksa kendi iradenizle mi?” Bana biri kazara böyle bir soru sorsa, küçükken Karagümrük’te öğrendiğim ne kadar kibar sözcük varsa, üst üste sıralarım. Benim kendi fikrim, kendi kişiliğim yok mu ki sen bana böyle bir soru sorma cesaretini kendinde buluyorsun? Dünkü köşe atışı şöyle olacaktı: Korkanların korkuttuğunu biliyordum ama bu kadar korkak oldukları aklıma gelmezdi. Bence korkutmak da koktu artık. Atatürk diyor ki: Hiçbir zaman hatırınızdan çıkmasın ki Cumhuriyet sizden; “fikri hür, irfanı hür, vicdanı hür” nesiller ister.",https://www.cumhuriyet.com.tr/yazarlar/mujdat-gezen/hale-2295578
Müjdat Gezen,‘AB’,17 Şubat 2025 Pazartesi,"Arupa Birliği. Biz buraya girmek istiyoruz. Uzun yıllar önce başvuruda bulunduk. AKP hükümeti müjdeli haberi yıllar önce verdi. Kabul edilmişiz gibi Ankara’da şenlikler yapıldı. Oysa işin gerçeğini herkes biliyor. Biz oraya istenmiyoruz. Nedenini tek sebebe bağlamak doğru olmaz ama şöyle bir örnekten gidebiliriz. AB ülkelerinin hangisinde bizdeki gibi tutuklamalar, basına, yayına baskı, aydınlara kurulan tuzaklar, ekonomik durum, insan hakları, hayvan hakları ve onlarca konu. Avrupa’nın hangi ülkesinde buna benzer şeyler var?... Yok. AB bizim için hayaldir. Ama bir umut, gelecekte bu sistem değişir, biz de demokratik bir ülke oluruz, belki o zaman konu yeniden gündeme gelebilir. Gerisi hayal. Ünlü komedi yazarı, Fransızların yüz akı Moliere, doktorlarla çok alay ederdi oyunlarında. O kadar ki hastalandığında hiçbir doktor tedavi için ona yardımcı olmadı derler. Ben ise hepsiyle iyi geçindim, iyi geçinirim. Yıllar önce hemen her gün gittiğim bir doktorum vardı: Profesör Sabahattin Kerimoğlu. Çok ünlüydü. İstiklal Caddesi’ndeki evinin ön bölümü muayenesiydi. Yurtdışından randevu ile gelenler olurdu. Cerrahpaşa Hastanesi nöroloji bölüm başkanıydı. Tam bana göre doktor. Kafa ile ilgileniyor ve ben hastalık hastasıydım. Bazen günde iki kez gittiğim olurdu. Artık baba oğul gibi olmuştuk Sabahattin Hoca’yla. Bir gün sordum: “Hocam, bu hastalık hastalığı ne zaman geçer?” diye. “merak etme, ellisinden sonra geçer” dedi. “neden?” dedim. “Çünkü elliden sonra hastalıkların kendisi gelmeye başlar.” Bunu hiç unutamam. Benim çok kahrımı çekmişti. Rahmetle anıyorum. Bir başka dostum Mehmet Haberal Hoca’mın yeri de apayrı. Onu Silivri’de ziyaret ettiğimde uzaktan birbirimize el sallamıştık. İstanbul’daki Başkent Hastanesi bizim bütün sülaleyi tedavi eder. 29 Ekim 1943 doğumludur. Ben de. Bir keresinde Ankara’da üniversitede birlikte kutlamıştık, hem de tüm öğrencilerle. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Dünyaya sesimizi onurla duyuran büyük bir hekimdir. Selçuk ağabeyim rahmetli oldu. Adını anmadan geçemeyeceğim. Okulumuzun fahri doktoruydu. Sadece öğrencilere, öğretmenlere, çalışanlara değil, öğrenci velilerine kadar gidip bakardı. Gelelim doktor Gündüz Yavuzer’e. O da bizim aile hekimimizdir. Tanıdığım ender iyi insan ve iyi doktorlardan biridir. Telefonla rahatsız etmelerime aldırmaz. Muayene için eve gelir. Teşhisleri çok iyidir. Koyduğu tanılar eksiksizdir. Doktorlar bu dönemde çok yoruldular. Aramızdan ayrılanlar oldu. Son olarak ailemize katılan can kardeşim doktor Erhan Kaya. Her gün arayıp sağlığımı sorar. Sağ olsun. Beşeriyetin hepsini bir vücut ve her milleti bunun bir uzvu olarak kabul etmek gerekir. Minicik detaylar büyük farklılıklar yaratabilir. Yeter ki amaç iyi niyetli olsun. Yıllar önce  Adana Film Festivali’ndeyiz. Ekrem Bora geldi, dedi ki: “Bu akşam muhterem nur’a ziyarete gidelim mi?” “gidelim abi” dedim. Gittik. Güzel, kaliteli bir pavyon. Muhterem programını bitirdi, yanımıza geldi. Sohbet ettik. Eski Yeşilçam’dan arkadaşımız. Meslektaşımız. Mutlu oldu gittik diye. Orada çalışan assolist Muhterem’le evlenmek istiyormuş. andık. Daha doğrusu Ekrem abi ile Muhterem eskiyi yad ettiler. Çünkü pek çok filmde birlikte oynamışlardı. Benim Ekrem Bora ile filmlerim var ama Muhterem Nur’la hiç birlikte oynamadım. Çıktık döndük otelimize. Yıllar sonra Muhterem’e evlenme teklif eden assolistle evlendiler. Adı, Müslüm Gürses’ti. Eckhart Tolle, “var olmanın gücü” adlı kitabında bizim buralardan bir alıntı yapmış. “Bu da geçer sözü sizi bağımlılıktan kurtarır. içsel alanınızın yeniden boyut kazanmasını sağlar.”",https://www.cumhuriyet.com.tr/yazarlar/mujdat-gezen/ab-2300553
Müjdat Gezen,Celal Sururi,17 Mart 2025 Pazartesi,"Geçen hafta söz vermiştim. Komedinin usta ismi Celal Sururi’nin “üçleme takıntısı”nı anlatacaktım. Celal abinin bir huyu vardır; evden çıkarken sokaktaki üç çınar ağacına üçer kere vuruyor. Kadıköy’den Beyoğlu’ndaki tiyatroya geliyorlar. Celal abi kardeşi Ali Sururi’yi kenara çekiyor: “Ali ben evden çıkınca ağaçlara üçer kere vurdum mu?” diye soruyor. Ali abi, “Görmedim Celal Bey” diyor. Celal abi vapura biniyor, Kadıköy’e dönüyor, üç ağaca üçer kere vuruyor ve tekrar tiyatroya dönüyor. Tatlının tatlısı bir aktör bir ağabeydi. Bazı rastlantılar insanın hayatını değiştirir. Şimdi anlatacağım hikâye tam da böyledir. Yıl 1950’lerin başı. Beyoğlu Mis Sokak. İstanbul’un tanınmış ailelerinden birinin oğlu olan Hüsnü Tatari bir kahvehanede çay içerken yoldan elinde küçük köpeği ve koltuğunun altında nota kâğıtlarıyla bir genç geçiyor. Hüsnü gence yaklaşarak “Köpeğinizi sevebilir miyim?” diyor. Konuşmaya başlıyorlar. Genç henüz 19-20 yaşlarında. Güzel Sanatlar Akademisi öğrencisi olduğunu, müzik dersleri aldığını söylüyor. Notre Dame de Sion Kız Lisesi’nin hemen arkasındaki sokakta oturuyormuş. Hüsnü, “Ben sizi bırakayım” diyerek az ötede park etmiş olan arabasına alıyor genci. Yolda konuşuyorlar. Devrin en büyük bestecilerinden ve klarnet üstadı Şükrü Tunar’ı tanıyor Hüsnü. Eve giriyorlar. Hüsnü Şükrü Bey’e telefon ediyor. “Gelin bana” diyor Şükrü Tunar. Gidiyorlar Tunar’ın evine. Sesine hayran kalıyor üstat. “Yeni bir beste yaptım, sen bunu plağa oku” diyor. Yeşilköy plak fabrikasında şarkı plağa okunuyor. Bir anda bomba gibi patlıyor gencin sesi. Hüsnü ve o genç yakın dost oluyorlar. Birlikte İtalya seyahati, geziler, yakın bir dostluk. Genç şarkıcı İstanbul Radyosu sınavını da kazanıyor ve o sıralar hep canlı yayın var. Devrin ünlü sanatçısı Perihan Altındağ Sözeri o gün hastalanıyor. Şükrü Tunar diyor ki: “Bir genç var, benim bestemi de okudu. Onu çağıralım.” O genç geliyor. İlk radyo canlı yayını. Dinleyenler bu sese hayran kalıyorlar. Bazen rastlantılar insan hayatında işte bu kadar önemlidir. Ama her zaman değil. Bazen... Şansı açılıyor gencin ve çok çok ama çok ilerliyor. Adı artık gazino neonlarının en başındadır. Ayrıca diğer sanatçılardan en az on kat büyük yazılmaktadır. Eğer o gün o sokaktan o genç geçmeseydi, Hüsnü Tatari onu görmeseydi belki o genç yine ünlü olacaktı, orasını bilemeyiz ama Zeki Müren olur muydu bilemeyiz. Bu hikâyeyi başka yerde bulamazsınız. Bana birinci ağızdan Ateşböceği Ercan anlattı. Ona da Hüsnü Tatari ve Şükrü Tunar anlatmışlar. Rastlantılar bazen böyle sonuçlar getirebilir. Ama hayat salt rastlantılara bırakılamayacak kadar ciddidir. 1968 yılıydı. Gülriz Sururi-Engin Cezzar Tiyatrosu’ndan üç kişi ayrıldık. Tuncel Kurtiz, Aydın Engin, ben. Aydın Devri Süleyman diye bir oyun yazdı. Tuncer Necmioğlu ve Umur Bugay da bize katılınca beş ortak Halk Oyuncuları topluluğunu kurduk. Ankara’da ilk oyunumuz yasaklandı. Biz de oyunun adını Devri Küheylan yaparak oynadık. O da yasaklandı. Danıştay’a başvurduk. Karar olumlu çıktı ve oyunumuzu Danıştay Kararıyla Devri Süleyman olarak oynamaya başladık. Ankara Küçük Meydan Sahnesi’ni kiraladık. Sinema gibi, haftada 17 temsil oynamaya başladık. Hiç yer yoktu salonda. Biletlerimiz hemen bitiyordu. Her gün altı dokuz, çarşamba, cumartesi, pazar üç, altı, dokuz oynuyorduk. Dışkapı semtinde Turist Otel’de kalıyorduk. Bütün yaşamımız otel ve tiyatro arasında geçer olmuştu. Oda arkadaşım Umur Bugay’dı. Onu nasıl anlatacağımı bilemiyorum. Çünkü Umur’dan di’li geçmişle söz etmek zoruma gidiyor. Çok özel bir adamdı. Kafasını Süleyman Demirel gibi kazıtmıştı ve o rolü oynuyordu. Çok sempatikti ve zekiydi. Üç ay oda arkadaşlığı yaptık. Ona muzırlıklar yapardım. Küçük şeylerden korkardı. Makyaj kalemine misina bağlardım ve tam elini kaleme attığında kalem yürürdü. Çığlık atardı. Elbise dolabına bir gün Danyal Topatan’ı sakladım. (Çok korkunç yüz mimikli sinema oyuncusuydu.) Umur ceketini almak için dolabın kapısını açtığında Danyal’ı görmüştü. Eski bir oyundan kalma tabut vardı kuliste. Onun içine yine Danyal’ı koyduk bir gün. Umur odaya girdiğinde tabutun kapağı oynadı, açıldı ve beyaz beze sarılı Danyal çıktı. Umur tiyatrodan kaçtı. Buna benzer onlarca kötü şaka yaptım ona. Yıllar sonra artık hepimiz orta yaşı geçtik. Bir hafta bizim evde, bir hafta Umur’un evinde, bir hafta Kandemir’de, bir hafta Perran’ların evinde toplanıp eski günleri yad ediyorduk. Yazlığı Kınalıada’ydı. Bir gün denize girdi ve çıkmadı. Karaya vurmuş haliyle karşılaşıldı. İşte o gün sadece Umur gitmemişti, bütün güzel anılarımız da tıpkı boğulan gözyaşlarım gibiydi. Umur çok iyi bir yazardı ve çok büyük bir dosttu. Buraya sığmaz onunla ilgili anlatacaklarım. Bir güzel adamı daha yolcu etmenin üzüntüsü hep içimdedir. Ne kadar güzel ve ne kadar güldüğümüz günler geçirmiştik onunla. Artık yok. Evinin duvarında armağan ettiğim yapmış olduğum resmim duruyor ve o, bunu göremiyor artık. Ben de onu göremiyorum. Hayat böyle bir şey işte. Doğuyoruz, yaşıyoruz, gidiyoruz. O aradaki süreyi hep yararlı olarak yaşadı. Ne kadar iyi bir insandı. Seksenli yılların başıydı. Bir film yapım şirketi kurdum. O zamanlar henüz karavan bilinmiyordu. Kendime Adapazarı’nda bir karavan yaptırdım. Bir gün Altan abi (Erbulak) küçük kızı Sevinç’le bana geldi. Karavan evin bahçesinde park etmiş duruyor. Sevinç bindi içine, bir daha inmedi. Altan abi sonra beni aradı. Sevinç’in karavan diye tutturduğunu söyledi. Ben de karavanı gönderdim. Sevinç aylarca onun içinde evcilik oynadı durdu. Sonra büyüdü. Bizim okulun tiyatro bölümünü kazandı. Pekiyi ile mezun oldu ve üne kavuştu. Çok iyi bir oyuncudur. Ana baba mesleğini en iyi yapanlardan oldu. Aradan yıllar geçti. Yıl oldu 2021. Mustafa’ya (Alabora) dedim ki: “Bir karavan kiralayıp Ege kıyılarını dolaşalım, seninle.” “Orhan’ı da alalım o kullansın” dedi. Orhan Topçuoğlu benim en sevdiklerimdendir. Devlet Senfoni’den emekli oldu ve her an Mustafa ile birlikte. İkisinin de evleri Şile’de. Harika bir ortamda yaşıyorlar. Eğer bir aksilik olmazsa mayıs sonu ya da haziranda bir gezi yapalım diyoruz. Karavanda yapamazsak bir otele gideriz. Ama karavan hayatı da ilgi çekici olsa gerek. Hayatını bununla geçirenler var. Bizim Volkan Konak (en sevdiğim özel müzik adamı) yaşamının büyük kısmını karavanda geçirdi. Atatürk diyor ki: BİR DEVLETİN İSTİNAT ETTİĞİ ESASLAR “İSTİKLALİ TAM” VE “KAYITSIZ ŞARTSIZ” “HÂKİMİYETİ MİLLİYE” DEN İBARETTİR.",https://www.cumhuriyet.com.tr/yazarlar/mujdat-gezen/celal-sururi-2310029
Müjdat Gezen,Ergin,24 Mart 2025 Pazartesi,"Tanınmış bir ailenin çocuğu idi. Üç kardeştiler. Elçin Telci resim yapardı. Gülçin Telci gazeteci ve sevilen bir yazardı. Ergin Telci yaşamını iyilik ve güzellikler üzerine kurmuş bir adamdı. Maçka’da otururlardı. Valikonağı Caddesi’nde bir yer açtı. Çocuklara zekâ geliştirici oyuncaklar ve yayınlar yapmayı düşünüyordu. Benim Evde Karagöz adlı kitabımı İngilizceye, Fransızcaya, Almancaya çevirttirdi. Viski içerdi. Metalden yapılmış cep şişesini, dolu olarak yanında taşırdı. Bir gün o şişede rakı gördüm. Sordum. “Viski artık çok pahalı geliyor” dedi. Durumu biraz bozulmuştu. İki iri köpeği vardı. Hayvan hastasıydı. Dostları Ergin’i çok severdi. Gülçin’i erken yaşta kaybettik. Elçin Bodrum’da yaşıyor. Ergin son zamanlarda Taksim’deki Çiçek Bar’a gidiyor, orada Savaş’la kaynatıyorlardı. Ergin kekemeydi. Ama çok tatlı kekelerdi. Savaş bir gün bir kartvizit bastırmış ve Çiçek Bar’da dağıtmış. Kartvizitte şöyle yazıyor: Ergin Telci. (Hemen altında) K.K.M. Ertesi gün Ergin, Savaş için bir kartvizit bastırıyor ve barda herkese dağıtıyor. Şöyle bir kartvizit: Savaş Dinçel. (Hemen altında) G.V.Z. (Savaş Ergin’e göre çok konuşurdu.) Televizyonda izledim. AKP’li bir belediyeye ait çöp kamyonu, boş bir sokakta duran bir CHP’li belediyeye ait çöp konteynerine kamyondaki çöp torbalarını boşaltıyor. Yani diyecekler ki: “Bakın CHP’li belediyeler çöpleri toplamıyor.” Bugün bunları yapan seçimlerde neler yapar varın siz düşünün. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Televizyonda izledim. AKP’li bir belediyeye ait çöp kamyonu, boş bir sokakta duran bir CHP’li belediyeye ait çöp konteynerine kamyondaki çöp torbalarını boşaltıyor. Yani diyecekler ki: “Bakın CHP’li belediyeler çöpleri toplamıyor.” Bugün bunları yapan seçimlerde neler yapar varın siz düşünün. *** Yalancı şahitler kahvesinin kapısı açılmış. Bir adam girmiş. Yalancı şahit hemen fırlamış, “Buyur abi emret” demiş. Adam, “Bir alacak davası var da” deyince, yalancı şahit sözünü keserek “Hâlâ ödemedi mi abi” demiş. Adam, “Yok borçlu olan benim” deyince yalancı şahit,, “Kaç defa ödeyeceksin abi” demiş. İsveç’te yaşıyordu. Artık yaşamıyor. Onu o kadar çok severdik ki. Demir ağabey, Yenikapı grubundan en sevgili ve saygın ağabeylerimizdendi. Doğan abi, Onat abi, Adnan abi, Demir abi (Soyadlarını çıkarmışsınızdır. Hızlan, Kutlar, Özyalçıner, Özlü.) Bir lokalimiz vardı deniz yakınında. Yakınında demekten muradım aradan yol geçerdi. Biz oradan denize girerdik. Ağabeylerimizden bir sonraki kuşaktık biz. Savaş, Yaman, Bülent, Haldun, Hale, Ali... Demir Özlü çok iyi bir abiydi. Hepimize abilik yapardı. Onun kaybı beni çok etkiledi. Eski günlere döndüm bir an. Orada Yenikapı’da ilk kendi tiyatromuzu kuruşumuz geldi aklıma. Bizim lokalin tam arkasında sandalyelerle dolu bir metruk lokal vardı. Onardık orayı, sahne yaptık. İki kısa oyunla açtık perdemizi (perde yoktu). İlk gün full... İkinci gün kimse yok. Bu benim ilk kendi tiyatromdu. İlk günün biletlerini bu ağabeylerimiz almıştı. Ama ikinci gün aynı oyunu bir daha neden izlesinler ki? Demir Özlü ağabeyim. Rahat uyu çünkü çok iyi adamdın.",https://www.cumhuriyet.com.tr/yazarlar/mujdat-gezen/ergin-2312409
Müjdat Gezen,Celal abi,10 Mart 2025 Pazartesi,"Geçen hafta tiyatronun büyük komiği Celal Sururi’den söz etmiştim. Eşyalarla kavga ederdi. Ama asıl önemli meselesi “yuttum hastalığı” idi. Celal abi kaybolan her şeyi yuttuğunu sanırdı. Üçleme huyu da vardı. Yemek yiyoruz, çay içiyor Celal abi, çay kaşığını yere düşürmüş. “Kaşığımı gören var mı” diye soruyor. Kimsede cevap yok. Celal abi: “O zaman yuttum” diyor. Kadıköy tarafında oturuyorlar. Kardeşi Ali Sururi ile. Ali abi: “Celal bey, konağın kapısının anahtarını aldın değil mi” diye soruyor. “Sen almadın mı” diyor Celal abi. “Kapıyı en son sen kilitledin, anahtarı sen aldın” diyor Ali abi. Celal abi gayet rahat: “O zaman yuttum” diyor. Yahu koskoca konak anahtarı yutulur mu? Üçleme huyunu da haftaya anlatırım. Büyük büyük dedem bilindiği kadarıyla Karaman’dan Selanik’e göç edenlerdenmiş. Biraz çekik gözlü bir aile olduğumuzdan ilk göç eden Türkmen olarak biliniyor. Oğlu Osman dedem Selanik’ten Midilli Adası’na göç etmiş. Orada İhsan dedem (babamın babası) dünyaya gelmiş. 1880 yılında İhsan dedem on yaşındayken İstanbul’a göç edip Sütlüce semtine yerleşmişler. Dedem sanat ile ilgili imiş. Güfteler yazar, onları arkadaşları Bimeh Sen gibi bestecilere verirmiş. Ünlü güfteleri günümüzde hâlâ fasıllarda söylenir. Firkatin aldı bütün neşvei tabım bu gece - Sevdası henüz sinede gönlüm gibi sağdır - Vuracak sine arar - Kadifeden kesesi gibi şarkı sözleri dedemin. Ayrıca Kavuklu Hamdi Efendi dedemin iyi dostu imiş. İlk eşinden Müeyyet (halam), Osman Vamık (amcam) ve babam Ahmet Necdet dünyaya gelmiş. Sonraki eşinden ise Adli amcam ve Seha halam. Anneannemden duyduğum kadarıyla bizimkiler Mısır Kahire’deki kapalıçarşıda dükkân sahibi “Peştamalcı Zadeler”miş. İstanbul’daki saraya özel peştamallar dokuyup gönderirlermiş. Kemal dayım albay emeklisi olduktan sonra bizi zengin etmek için çok çalıştı. Oysa Mısır artık bizden gideli neredeyse asır olmuştu. Bir şey çıkmadı o işten, biz de zengin olamadık. Yoksa Mısır’da kapalıçarşıda kırk dükkân, aman Allah... Anneannem Huriye can dostumdu. Dedemi görmedim. Midilli Gemisi’nde ölmüş, yüzbaşı. Büyük dayım Muhittin Tunçelli Almanya’da okumuş. Burada Tekel İdaresi’ne yönetici olmuştu. Bir gece devrin ünlü gazinolarından Turkuaz’ın sahibi idi. Anne tarafı kalabalık, buraya sığmazlar. Aile olmak güzeldir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yazacaklarımdan ben sorumlu değilim. Çünkü doktorum antidepresan ilaç tedavisine başlattı beni. Bu bir yerden patlayacaktı. Safra kesesini aldırmak zorunda kaldım. Doktorum Erkan Kaya her gün telefon etti. Onca işi arasında benim bireysel tedavime sahip çıktı. Bunu hiç unutmayacağım. Şimdi, başta söylediğim gibi bu yeni ilaçlar bünyemde tuhaf tuhaf şeylere yol açarsa yazdıklarım abuk sabuk sözcüklere dönüşürse sorumlusu ben değilim. Kafadır. Bu yaştan sonra kızamık veya kabakulak olmayı beklemiyorum ama durumumun da çok parlak olduğu söylenemez. Hepiniz sağlığınıza çok dikkat edin. Siz benim kıymetlilerimsiniz. Okurlarım, seyircilerim... Hepinize sağlık diliyorum. Sağlık iyi olunca gerisi kolaylaşıyor. İçinde zekâ olmayan şeyleri sevmem. Mesela; Kötüdür Aptalca bir fıkra. Çünkü özel zekâ ister İyi fıkra anlatma. Aklıyla övüneni de sevmem. Olması gerekenle övündüğünden. Mesela; Azken çok sanır bazısı kendini Sandıkça da azalır. İçinde zekâ olmayan şeyleri sevmem. Kötü kullanılan zekâyı da. “Zekiyim” diye yırtınanı da sevmem Çünkü zarar verir kendine Yırtındığında. Ben sevmeyi sevmeyeni de sevmem. Çünkü içinde zekâ yoktur iyi bakıldığında. CHP’Lİ AHMET EFENDİ - Sen bir kadına “BUNU ATALIM DIŞARIYA ALLAH AŞKINA” diyemezsin. İster AKP’li olsun ister başka partiden. Bütün kadınların Dünya Kadınlar Günü bir kere daha kutlu olsun. ATATÜRK DİYOR Kİ: Her hükümetin amacı, halkı, kudretine olduğu kadar, şefkatine de içtenlikle inandırabilmektir. Egoyu, haklı olma duygusundan daha fazla besleyen hiçbir şey yoktur. Tolle.",https://www.cumhuriyet.com.tr/yazarlar/mujdat-gezen/celal-abi-2307749
Müjdat Gezen,Atatürk mavisi,16 Aralık 2024 Pazartesi,"Eşim Leyla, resim, dekor, kostüm, çevre tasarımı eğitimleri almıştı. Diorama ve resim yapar. Yine bir resim çalışması sırasında boyalara bakıp duruyor. - “Ne arıyorsun?” dedim. - “Mavi arıyorum” dedi. - Bir sürü mavi var önünde. - “Yok, ben Atatürk mavisi arıyorum” dedi. Bu yeni renk dilimize oturdu, en güzel mavi “Atatürk mavisi”. Açık denizde kaptan bir tahta parçasının üzerinde çırpınan üç kişi görür. Gemiyi durdurur. Önce bu üç kişiyi alıp almamakta tereddüt eder. Tahta üzerinde suda durmaya çalışanlara sorar: “Sen ne iş yaparsın?” 1. adam cevap verir: “Efendim ben de uzağı görürüm.” Peki sen? “Ben de çok uzaktaki sesleri duyarım.” Sen? “Efendim benim canım sıkılır.” Oyun İçin Her Şey Burada! Her oyun için mükemmel ekipman, hemen keşfedin, en iyi fiyatlarla Itopya.com’da! İtopya Şimdi Satın Al Sonuncuyu almak istemez ama boğulmasına da gönlü razı olmaz. “Hadi sen de gel” der. Gemi yoluna devam eder. Kaptan üçünü de kaptan köşküne çağırır. Söyle bakalım uzağı gören: “Ne görüyorsun?” Adam: “Uzaklarda bir adada bir kız gergef işliyor” der. Peki, sen ne duyuyorsun? 2. adam: “Kız elinden iğneyi düşürdü. Çın etti, iğnenin sesini duydum” der. 3. adama döner: “Sen ne diyorsun?” der. 3. adam: “Söylemiştim efendim. İşte benim böyle şeylere canım sıkılır.” Ben bu hikâyedeki 3. adamım. Bu ikilinin saçmalıklarına canım sıkılıyor. Bazı insanlara kızmıyorum artık ama canım sıkılıyor. Dostun için üzülmüyorsan sevinmeyi beceremezsin. Vitrindeki kuka hiçbir şey değildir. Ama onunla çok güzel bir iğne oyası yapıp komodinin üstüne koyarsan, o sanat oluyor. Öğrenci (oyuncu adayı), bir kukadır. Onu iyi işlersen, dantelasını iyi yaparsan oya gibi olur. Ağa köylünün kızını istemiş evlenmek için. Köylü, “Vermem” demiş. Ağa bu durumu kâhyasına anlatmış. Kâhya: “Ben hallederim” demiş. Gelmiş köylüye: “İnek herif, sen salak mısın? Kızını koskoca ağa değil de bir çoban mı sevsin?” “Verdim o zaman” demiş köylü. “Peki, ağa istediğinde neden öyle dedin?” “O kızımı böyle istemedi” demiş köylü. Bu bir kıssa, peki bu kıssadan hisse çıkartacak politikacı var mıdır acaba? Nasıl oy istenir, nasıl yaklaşılır? Bu iş ne iştir? Hangisi doğru? Bunlar boyuna oy aldılar. Nasıl istediler köylüden, işçiden, memurdan, dar gelirliden bu oyları? Ben bu işlerden anlamam. Fıkrayı size anlattım. Gerisi benden çıktı. Top sizde. Şunun şurasında erken seçimlere ne kaldı zaten? Oyu ağaya mı kâhyaya mı yollayacaksınız? Bunu şimdilik bilen yok. Politikacı. Bugün hayatında yepyeni bir şey yap. Hiçbir şey düşünme. O zaman kötü şeyler de düşünmezsin demektir. Ama bu demek değildir ki bütün politikacılar kötü şeyler düşünür. Öyle değil. İyi şey düşünen politikacıya kötü politikacı, kötü düşünene iyi politikacı denir. Poli “çok”, tika “yüz” demek. Belki tam karşılığı değil ama politika çok yüzlü demek oluyor bu durumda. Tabii çok yüzsüz olanları da var. Onları tanıyorsunuz. Bugün ak dediğine yarın tam tersi olarak kara demesi gibi. Alıştık artık. Ama en kötüsü böylelerine alışmak. Bu gibi alışkanlıklarınızı terk edin. Yararı yok. Yalana alışmak gibi bir şey bu. Çünkü çok yalancılar. Peki, nereden çıktı bunlar? Bunlar hep vardı ve fırsatını kolluyorlardı. Söylediler bunu adlı adınca. Atatürk diyor ki: “İDARE-İ MASLAHATÇILAR ESASLI DEVRİM YAPAMAZLAR.""",https://www.cumhuriyet.com.tr/yazarlar/mujdat-gezen/ataturk-mavisi-2279542
Müjdat Gezen,"Eğri oturalım, doğru konuşalım",30 Aralık 2024 Pazartesi,"Bu söz AKP iktidarında şöyle değişti. Doğru oturalım, eğri konuşalım. Çünkü iktidarın söylemlerine iyi baktığınızda bugün söylediğinin yarın tam tersi bir icraatla karşılaşıyorsunuz. Bizim temel gıda maddemiz ekmek. Hem yararlı hem zararlı bir besin kaynağı. Zararları çokça şeker ve glüten içermesi, yararları ise özellikle dar gelirli ailelerde temel besin kaynağı olması. Bizim gibi ailelerde ilk duyduğumuz söz sofrada yemek yerken “Katık et” idi. Ekmeksiz sofra yoktu. Batı’da öyle değildir. Ekmek çeşidi seven Batılı ülkeler vardır çokça ama temel gıda maddesi değildir ekmek. Tamamen ekmekle beslenmek fikri fukaralıktan kaynaklanır. Oldum olası dar gelirli bir toplumuz biz. Hani Meclis’te muhalefetten biri kürsüde “Millet aç, kuru ekmek yiyor” dedi de iktidardan ileri zekâlı bir milletvekili “Demek ki aç değiller” dedi ya. Ekmeğe bakışımız budur. “Bir kuru ekmeğe muhtaç ettin bizi” lafını az mı duyduk? Karnı tok olanlar bunu nereden bilir ki? Sözlerden biri de “Tok açın halinden anlamaz” dır. Knut Hamsun’ın ünlü romanı Açlık ne kadar güzel yazılmış içli bir edebi eserdir. “Allah kimseyi açlıkla sınamasın” sözü de yine bizim toplumumuzdan çıkmadır. Demek ki çok açlık çekmişiz biz. Birinci savaşta çarıklarını sıcak suda kaynatıp içine ekmek doğrayarak yiyen Mehmetçik az mı açlık çekti? “Bugün yine açız diyordu peder” diyen şiirimiz yok mu? Açlık. Neyse, yazarsam suç olacak. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Haldun’u da Bülent’i de geçtiğimiz yıl yolcu ettik. Ya Haldun’un (Ergüvenç, tiyatro dublaj sanatçısıydı) ya da Bülent’in evinde toplanırdık. Bülent Talay, Şehir Tiyatrosu’ndaki en eski arkadaşımdı. Haldun akordeon, Bülent gitar, ben darbuka çalardık. Ev partilerimiz olurdu. Dediğim gibi ya Haldun’da ya Bülent’te. Bol yapardık. Bol, tencerede yapılan bir içkidir. Bir şişe votkanın içine elma dilimleri, portakal, biraz su, konyak, vermut gibi acayip şeyler koyar, kokteyl yapardık. Kız arkadaşlarımız olurdu konservatuvardan ve Yenikapı grubundan. Dans ederdik, fıkralar falan filan. İçkiler sona doğru gelirken hava da dışarıda kararmaya başlardı. Işıklar loşlaşırdı, biz hoşlaşırdık. Güzel günlerdi gençtik o zamanlar. Avukatım Celal’e (Ülgen) sordum: “Celal, bizim ceza kanununda şöyle bir madde var mıdır? ‘Masumluğu ispat olana kadar herkes suçludur.’” Celal yanıt verdi: “Doğrudur.” “Yani var mıdır?” “Yoktur ama uygulama olarak vardır.” Gülüştük tabii. Şimdi biz mahkeme mahkeme dolaşıp ikide bir masum olduğumuzu ispata çalışıyoruz. Celal’in birinci işi bu: Masumların masumluğunu ispatlamak. Bu da biraz tuhaf bir iş ama böyle. İstersen. Adam sırf bu yüzden Silivri de ev tuttu, aylarca karısıyla birlikte orada yaşadı. Temizlik, maske, mesafe. Temizlik: Onu yaptınız zaten. Türkiye bağırsaklarını temizliyor sloganı ile o haltı yaptınız. Maske, eh o da yakında düşecek zaten. Mesafeye gelince, düşman yaratarak zaten mesafeyi iyice açtınız. TMM. Bunun size yararı mı zararı mı olacak göreceğiz. İnsanları aynı toplum içinde birbirine düşman ederek kinle, nefretle ayakta durabilmek bir süre mümkündür. Bilindiği gibidir bu işler. İnsanların bir bölümünü aldatabilirsiniz. Bunu bir süre yapabilirsiniz. Ama o toplumdaki insanların tümünü süresiz aldatamazsınız. Tam da bugün Goebbels’le ilgili bir belgesel izliyordum. Hitler’in propaganda bakanıdır ya herif. Zavallı kaçacak yer aramış sonunda. Bulamadı tabii. İşi gücü yalan üretmekti. Üretti de. Ama sonu gelmedi. Daha doğrusu sonu geldi. BİR İNSAN YALANCI OLDU MU HERKESİ YALANCI ZANNEDERMİŞ. Atatürk diyor ki: “Dünya milletleri arasına sükûn ve iyi geçinmek olmazsa tek başına bir millet kendisi için ne yaparsa yapsın huzurdan mahrumdur.”",https://www.cumhuriyet.com.tr/yazarlar/mujdat-gezen/egri-oturalim-dogru-konusalim-2284166
Müjdat Gezen,Elif,09 Aralık 2024 Pazartesi,"Kızım Elif neden en zor sazlardan biri olan arpı seçti? Ben bunu hep merak ettim. O kadar çok merak etmişim ki, Elif üç yaşında arp istedi, ben Elif elli yaşına geldiğinde bu soruyu ona sordum. Elif gerçekçidir, mantıklıdır, diktir. Arp çok romantik bir sazdır. Sanki bu iki tabiat birbiriyle uyuşmuyor. Elif duyguludur, hisleri kuvvetlidir ama çok mantıklıdır. Olaylara mantıkla yaklaşır. Sanki arp onun duygularıyla örtüşmezmiş gibi. Açtım telefonu 2020’de. “Sen neden arpı seçtin?” dedim. Elif anlattı: “Arp, davul ve flütten sonra ilk sazlardan biridir. Ben üç yaşındaydım, hatırlarsın, bir gün televizyondaki bir klasik müzik konserinde arpı gördüm. Çok hoşuma gitti. Hem fiziki yapısı hem sesi bana seslendi. Arp ilk zamanlarda ruh ve sinir hastalıklarının tedavisinde de kullanılmış. Deliliklere iyi geliyor. Ben aileye bir baktım şöyle. Evet, bu saz bizim aileye uygun, dedim. Yani ailevi durumlardan dolayı arpı seçmiş olabilirim baba. Şaka bir yana çok güzel bir enstrüman.” Yapılan bir araştırmaya göre kadın, günde ortalama 25 bin kelime, erkek 15 bin kelime kullanıyor. İşten eve dönen erkeğin çok az kelimesi kalmış, kadının daha 10 bin kelimesi var. Hangi hergele bu anketi yaptıysa biraz abartmış olabilir. Anketler bazen işi çığırından çıkartır. Seçim anketleri gibi. Önceki yerel seçimlerden evvel İstanbul direkt olarak AKP’de görünüyordu. Seçim bitti. Fark 803 bin. Ama CHP’nin lehine. Cumhurbaşkanına hakaret şikâyetlerinden dolayı hapis cezası istenen kişilerden biriyim. “Haddini bil” dedim diye dört yıl sekiz ay hapis yatmam isteniyor. Yurtdışına çıkma yasağı falan. Bir sürü saçmalık. 1982 yılında San Francisco’dayım. Helikopterle 100 dolara dünyanın en korunaklı hapishanesi sayılan ve o tarihte artık kapatılmış bulunan Alcatraz Hapishanesi’ne gitmek istiyorum. Helikopter birkaç dakikada adanın üstünde oluveriyor. Pilot bize bilgi veriyor bu konuda. Dünyanın en azılı mahkûmları burada yatmış. Amerika’nın en ünlü gangsteri Al Capone bu hapishanede yatmış. Kimse cezaevine düşmesin isterim. Hele hele düşüncelerini açıkladığı için. Bizde cumhurbaşkanını eleştirmek direkt olarak hapis sistemi ile karşılaşmak demek. Bu yasa hemen değiştirilmeli. Dünyaya hakaret eden birine en ufak bir eleştiri geldiğinde hapsin isteniyor. Bu saçmalıktan öte haksızlıktır. Ben burada bir erkek olarak kadınların çok kelime kullandığına inanmayan bir birey olarak çok kelime kullanma hakkımı kullandım. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet - “Sen o kılıcı kime çekiyorsun?” Erdoğan teğmenlere böyle sormuştu. Burada “kime” yerine “kimlere” deseydi pek sorun yoktu. Çünkü “kime” sözcüğü bir tek kişiyi hedef alan bir kavramdır. Oysa Türk ordusunun genç subayları birleşip bir kişiye kılıç çekmez. Onlar o kadar mert çocuklardır. Yanlış soruya doğru cevap bulmak zordur. İtalyan diktatör Mussolini’nin kurduğu baskıcı partinin görüşü budur. Sözcük ilk defa o zaman kullanıldı. Dünyadaki ilk faşist parti oydu. Giderek bu sözcük antipatik olduğundan kullanılmamaya başlandı. Vaktiyle Almanya, İtalya ve İspanya’da faşist milliyetçi partiler seçimle iktidara geldiler. Fakat ikinci savaştan sonra yok olmaya gittiler. Günümüzde ise... Maksim, Kristal, Taksim Belediye. Bu üçü birbirlerine en çok 300 adım mesafede, Türkiye’nin en büyük gazinolarıydı. Kristal’de sünnet oldum, Maksim ve Taksim Belediye’de sahne aldım. Akademi baloları (sonradan Mimar Sinan Üniversitesi olan Güzel Sanatlar Akademisi) Taksim Belediye’de yapılırdı. Akademi öğrencileri kıyafet balosu için türlü kılıklara girerlerdi. Beyaz önlük bulan doktor olurdu. Kızlar genellikle iki örgü şişi bulup bir de gözlerine çekik atıp Çinli kızı olurlardı. Biri naylon poşete girip prezervatif kılığında gelmişti. Savaş, Yaman, ben genellikle bir yolunu bulup girerdik balolara. Çünkü bilet alacak paramız olmazdı. Bahçe bölümünde Mutfak adlı nefis bir bira bahçesi bulunurdu. Patates tava ve bira. Kristal assolistlerin sahne aldığı bir gazinoydu. Altında bir büfe vardı ıslak hamburger ve sosisli yapardı. Kristal Büfe oradan kalmadır. Patronu taşralı biriydi. Sahne tavanı biraz basıktı Kristal’in. İlk kez bir saz sanatçısı kontrbas çalacak. Fakat çalgı sahnenin tavanına değiyor. Patrona durumu söylemişler. Gelip bakmış ve çareyi bulmuş: “O büyük kemanı alttan biraz kesin.” Maksim ise Rus asıllı siyahi bir yabancının yıllar önce kurduğu bir gazino idi. Sonradan el değiştirmiş birkaç kez. Fuayesini bölüp “Elma Kabare” diye bir yer açtım. Cenk Koray’la birlikte çalıştırdık. Dört ay sonraya rezervasyon alıyorduk. Cafer Mahiroğlu, Halk TV’nin sahibi, Flash TV’yi satın almış. Hayırlı olsun. “Duruşumuz çok net. Biz kurucu felsefenin yanındayız” dedi. O felsefe Atatürk’tür. Kutluyorum. Günde iki kahve hakkım var. Genç işadamı Oktay kardeşim inatla bu isimden vazgeçmiyor. Ümit Çetin’den “Cumhuriyet’in Aydınlık Yüzleri”, Ahmet Şerif İzgören’den “At Şu Adımı” yayımlandı. Burçak Erdem’den “Keşfet’sene 2025 ajandası” çıktı. Atatürk diyor ki: “SANATKÂR EL ÖPMEZ, SANATKÂRIN ELİ ÖPÜLÜR!”",https://www.cumhuriyet.com.tr/yazarlar/mujdat-gezen/elif-2277244
Müjdat Gezen,Hastaneler,02 Aralık 2024 Pazartesi,"Bir akrabamızın bebeği gece hastalanıyor. Hiç uyanmıyor bebek. Henüz kırk günlük bile değil. Acele, o ünlü hastanelerden birine götürüyorlar. Yetkililer, “4- 5 gün yoğun bakımda kalması gerekiyor” diyor. Çünkü bebek sürekli uyuyor ve uyanamıyor. Anne baba, bu duruma karşı çıkıp bebeği özel bir doktora götürüyor. Kan tahlili yapılıyor. Bebeğin şekeri düşmüş. Çünkü anne uyuyakalmış ve emzirememiş. Yedi sekiz saat bebek sütsüz kalmış. Bu hastane çok ünlü ve bir Arap sermayesiyle yönetiliyor. Herkesin bildiği bir konudur. Beş olimpiyat halkası beş büyük kıtayı simgeler. Renkleri de o kıtaların işaretidir. Siyah: Afrika, sarı: Asya, yeşil: Avrupa, kırmızı: Amerika, mavi: Okyanusya (Avusturalya). O dönem Arktika ve Antarktika halkalara dahil edilmemiş. Fakat halkaların renkleri açıkça ırkçılığı simgelemekte. Ben olimpiyat komitesi başkanına yıllar önce bir mektup yazarak bütün halkaların beyaz olmasını önerdim. Kuşkusuz ciddiye almadılar. “Halkalardaki bütün renkler dünyadaki bütün ülkelerin bayraklarında zaten var” dediler. Paris Olimpiyatları’nda Eyfel Kulesi’nde beyaz halkalar göründü ilk kez. Aslında beş halkada dünyadaki bütün ülke bayraklarının renkleri yoktu: Fildişi Sahili: turuncu, Tanzanya: lacivert, Hindistan: turuncu, İrlanda: turuncu, Katar: bordo, Nijer: turuncu, Somali: turkuvaz, Sri Lanka: kahverengi, Zambiya: turuncu renkleri barındırıyor. Bu renkler beş halkada yok. Oysa tümü beyaz halka olsa sorun kalmayacak. Eskiden müzikli tiyatroların kapısının önünde cazbant çalardı. Bir trompet, trombon, davul. Oyuna seyirci davet ederlerdi. İçerideki oyunda genellikle kantolar, şarkılar, bale dansları olurdu. Buna antrakt müziği denirdi. Gelen geçen durup dinlerdi arada. Kadıköy bunun tam yeri. Beyoğlu’ndan kaçan sokak müzisyenleri artık Kadıköy’e geliyorlar. Otuz iki tiyatro topluluğu Beyoğlu’ndan Kadıköy’e transfer yaptı. Beyoğlu tutucu oldu. Düşünebiliyor musunuz? Türkiye’nin en modern eğlence muhiti muhafazakâr bir parti yüzünden bu hallere düştü. Kötü değişim. Ama bitecekti bitti. Vaktiyle beni fazla iyimser bulanlar oluyordu bu değişim konusundaki düşüncelerimden dolayı. Ama ben bunca yıldır bu işlerin içindeyim. Hiç sonsuza kadar var olan padişah görmedim. Padişah gördün mü diye soran olursa: Evet. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Nat King Cole, Dean Martin, Müzeyyen Senar, Zeki Müren, Safiye Ayla. Bu sanatçılar aramızdan ayrılalı yıllar olmuş ama sesleri hâlâ yaşıyor. Müzik budur işte. Ölmez. Sık sık dinlerim bu büyük sesleri. Mezzo kanalını açarım her gün. Dünyanın sanatçıları arasında Fazıl Say’ın ismi ve resmi geçti. Konseri yayımlanacak. O kadar duygulandım ki. Dünyaya armağan ettiğimiz genç bir piyanistimiz var. Tabii İdil Biret’i de burada anmam gerekiyor. Arada telefonlaşırız. Ayla Erduran, Suna Kan kemanda dünya çapında isimlerimiz. Yine piyanoda Gülsin Onay, Gülsin ayrıca UNICEF’ten mesai arkadaşım. Virtüöz piyano sanatçısı. Yurtdışında bu ülkeyi başarıyla temsil ediyor. Ayrıca dünya ve ülke çocukları için yardım topluyor. Müzik bizim mesleğe benzemez. Evrenseldir. Hayat: Altmış yaşına kadar ciddiye alınması gereken, altmışla yetmiş arası ciddiye alınmaması gereken, yetmişten sonra ise ciddiye alsan da almasan da fark etmeyen bir oyun. Yaşadığın sürece bu oyunu iyi oynayabildinse mesele yok demektir. Tabii bu benim fikrim. Başka fikirlere bir şey demem. Mesela İlmiye Çığ Hoca’m benden biraz daha yaşlı idi. O güzel insanı yolcu ettik. Ayrıca Uğur abimi de (Dündar) bu konuda çok takdir ederim. Ege’de bin yaşındaki bir zeytin ağacının üzerinde çakılı pirinç plaka beni çok duygulandırmıştı. Üzerinde, “Uğur Dündar tarafından dikilmiştir” yazıyordu. Birbirimize iki de bir takılıyoruz, durmadan bunu yapıyoruz ama ikimizde 1943’lüyüz. Kırk üçlüler harp zamanı doğanlardır. Nüfus kâğıtlarımızda “Ekmeği verildi” yazar. Zor günlerin insanlarıyız. Bugün de zor günlerden geçiyoruz. Ama ikinci savaştan (biraz da İsmet İnönü ve Feyzi Çakmak sayesinde) yüz akıyla çıkan bu kuşak, bu çıkmazdan da yine alnının akıyla çıkacak. Mahkemeler, baskılar vız gelir bize. - Affedersiniz elinizde yedek kayyum var mı? - Neden? - Bir iki yer var aklımızda, oraya koyalım diyoruz. - Tabii buyurun koyun. - Koyun diye kayyumu mu kastettiniz? - Siz dediniz ben demedim. Tolle, “Fikirlerinize fazla değer vermekten vazgeçin” diyor. Sanırım benim ısrarla yukarıda yazdığım halkaları kastediyor. Atatürk diyor ki: “Güzel sanatlarda başarı, bütün devrimlerin başarılı olduğunun en kesin belgesidir.”",https://www.cumhuriyet.com.tr/yazarlar/mujdat-gezen/hastaneler-2274852
Müjdat Gezen,Ottoman,21 Ekim 2024 Pazartesi,"Yıllar önce bir televizyon programı izliyorum. Sunucu, Vahdettin’in torunu bir hanımla konuşuyor. Fransızca. Şık kadın Türkçe bilmiyor. Sunuca da Fransızca olarak soruyor: “Siz Türk müsünüz?” Kadın yanıt veriyor: “No... Ottoman.” (Hayır, ben Osmanlıyım.) Evet. Osmanlı hiçbir zaman kendini Türk olarak görmedi. Onlar için Türk, savaş zamanı asker toplanan Anadolu çocuklarıydı. Japonya’dan bir telsiz telefon almıştım. Yıl 1983. Türkiye’de o minicik aletlerden henüz yok. Çünkü bu aletin bir özelliği var: FM radyoların boş bir kanalına girip yayın yapabiliyorsun. FM radyom var benim. Bodrum’dayız. Bir arkadaşımın teknesindeyim. “Müjdat” dedi, “Bugün karı koca bir aile dostum gelecek, şu senin telsizle bir numara yapsana.” “Olur” dedim. Dostları geldi bizim arkadaşın. Teknenin kıçında oturuyoruz. Benim FM radyo masanın üzerinde hazır durumda. Ben küçük mikrofonumla içeri girdim ve ilk anonsumu yaptım: “Sayın dinleyiciler, burası TRT Radyoları, şimdi haberleri veriyoruz. Başbakan Turgut Özal Ankara’daki görüşmelerini sürdürüyor. Bakanlar kurulu bugün on dörtte toplanacak. Ünlü iş adamlarımızdan... (teknede oturan arkadaşın adını söyledim) önemli bir vergi meselesinden dolayı mali polis tarafından aranıyor. Şimdi spor haberleri...” Hemen kıç tarafına fırladım. İş adamının karısı dedi ki: “... ..., o iş hallolmamış mıydı?” Başladık gülmeye. Bu tatsız şakadan dolayı özür diledik. İş tatlıya bağlandı. Adamcağız kıpkırmızı: “Önemli bir konu değildi o mesele” dedi. Ama ben bir daha böyle insan şakası yapmamaya karar verdim. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstanbul Devlet Opera ve Balesi’nin sahnelediği Strauss’un Yarasa adlı operetinde konuk sanatçı olarak oynadım. Hangi aryayı söylediğime gelince. Öyle bir şey yok. Bu bir komedi rolüydü. Dünyanın her yerinde bu operet oynadığı zaman o ülkenin bir komedyeni o rolü oynuyor. Burada 1963 yılında Şehir Tiyatrosu’nun büyük aktörü Behzat Baba (Butak) oynamıştı. Ondan izlemiştim ben. Yıllar sonra o rol bana nasip oldu. Çıktım ilk gece. Antre alkışı geldi. (Ayıptır söylemesi 1968 yılından bu yana bu alkış gelir. Komiklerin en mutlu anıdır o an). Operadaki sanatçılar biraz şaşırdılar tabii. Hepsi çok değerli sanatçılardı. Tabii ki dublörüm vardı. Ben her temsilde gidip oynayamazdım. Ama AKM’nin büyük salonunu her oyunda doldurduk. Güzel bir anıdır benim kariyerimde. Pek çok değerli opera sanatçısı tanıdım o oyunda. Hepsi benim için çok değerliydiler. Hâlâ bazıları ile görüşürüm. O zamanlar soranlara, “Artık ben de operatörüm, operada oynadım” demiştim. Altmışlı yıllar. Sinemada acemiyim. Devrin iyi yönetmenlerinden Süreyya Duru bir film çekiyor. Ben de kötü adamı oynuyorum. Atın üzerindeyim. Cüneyt Arkın ateş ediyor ve vurulup attan düşeceğim. Bir, iki, üç, beş, tekrar. Bir türlü ölemiyorum ben. Yönetmen sonunda delirdi ve bana seslenerek “Ya Müjdat çığım, hayatında hiç mi ölmedin?” dedi. Ben de “Hayatımda hiç ölmedim abi” dedim. Önce kendi güldü, sonra Cüneyt abi, ben, bütün set. Biraz ara verdik. Sonunda ölebildim. Yıllar sonra Cüneyt abi ile bir müzikalde oynarken bu öyküyü anlattı bana. Yeniden yad ettik o günleri. Ben Cüneyt Arkın’ın bu kadar çok sevildiğini o oyunda fark ettim. Çıktığı zaman sahneye alkış durmuyordu. Millet onu filmlerden bağrına basmış, alkol karşıtı toplantılarından, yaptığı bu konudaki turnelerden de seviyor ama bu bambaşka bir şeydi. Yanına yaklaştım, “Abi, bundan sonra aynı oyunda olmayalım, benden çok alkış alıyorsun” diye takıldım. Tabii sonra iki oyunda birlikte olduk. Ben onu çok sevdim. ATATÜRK DİYOR Kİ: Samimiyetin lisanı yoktur. O, izah edilemez. Gözlerden ve tavırlardan anlaşılır…",https://www.cumhuriyet.com.tr/yazarlar/mujdat-gezen/ottoman-2259892
Müjdat Gezen,Resim,30 Eylül 2024 Pazartesi,"“Başkasında suç arama.” “Terliklerini giydiğin yere evin denir.” Bu gibi sözleri ara sıra yumurtlarım. Bazısını siler atarım, bazısını böyle yazarım. Siz de yapın. Aklınıza gelen ve başkasının söylemediği sözleri not edin. Lazım olabilir. Olmayabilir de. Aman ne fark eder. O size ait bir şeydir. Ne güzel. Mustafa’ya (Alabora) resim yapsana dedim. “Ben resim yapmayı bilmiyorum, çok çirkin olur” dedi. “Çirkin mirkin, ama tamamen senin olan bir şey. Resim yap.” Yaptı. O yıl karma sergi açtık. Biz üç kişi Yaman, Savaş, ben resim yapıyorduk zaten. Mustafa’nın ilk sergisi. En çok onun resimleri beğenildi. Senden rica ediyorum git artık 2024... Sen ne yılmışsın be? Tıpkı başımızdakiler gibi çıktın. Pahalılık, hukuk, eğitim, enflasyon, vs. vs... Koca yıl bir tane mi iyi şey olmaz yahu? Lütfen pılını pırtını topla git. Amma çektirdin hepimize. Bitmedi gitti sıkıntıların. Kasvetli bir yıl oldun sen. Oysa 2023 yılını yollarken senden çok umutluyduk. Sen beter çıktın yahu. Aslında belki direkt olarak kabahatli sayılmazsın ama bu meseleyi nasıl bağlayacağız kardeşim?... 2024. Tek kelimeyle: Kovuldun. Yaş olup gözlerine gireyim. Hadi o zaman da beni görme de göreyim. İşte arada bir, böyle karalamış olduğum mısraları sizinle paylaşıyorum. Şimdi ağabeyimin bisikletine binsem, Fatih’ten Yeşilköy’e gitsem, 16 yaşında olsam. Babam pipo içerdi. O nedenle tatlı bir tütün kokusu alırdım babamı öptüğümde. Ben hiç pipo ve sigara içmedim. Yıllar ne çabuk geçti. Ne bisiklet kaldı ortada ne babam. Biz de ha babam de babam yaşadık bu yaşa geldik. Daha ne kadar yaşarız kim bilir... Hayat denen karamela ne tuhaf bir lezzet. Bir bakıyorsun çok tatlı, bir bakıyorsun bakamıyorsun bile. Zor. Yaşamak zor zanaat. Doğuyoruz, yaşıyoruz, sonra çekip gidiyoruz. Doğmak ve çekip gitmek bizim elimizde olan bir şey değil. İntihar eden biri, “Benim elimde, bak” deyip kendini damdan aşağı atabilir. Ben de bunu anormal karşılarım. Önemli olan doğumla, ölüm arasında geçen o yaşamak denen zamanı iyi yaşamak. “Bir ağaç gibi hür ve bir orman gibi kardeşçesine.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “MADDİ VE BİLHASSA MANEVİ SUKUT KORKU VE ACZ İLE BAŞLAR.” Bir televizyon programına konuk olmuştum yıllar önce. Mehmet Ali Erbil sunuyordu programı. Hemen yanımda bir bey oturuyor. Bütün dişleri altın. Göz göze geldik. Adama, “Dikkat et, ağzına hırsız girmesin” dedim. Adam başladı gülmeye. Mehmet Ali programı kesti gülmekten. Ben bir üzüldüm anlatamam. Adamcağıza, “Bana kızmadın değil mi?” dedim. “Benimle şaka yaptığın için çok memnun oldum” dedi. Dedi ama ben günlerce “Acaba adamcağızı kırdım mı?” diye düşündüm durdum. Eski gazetecilerden Burhan Felek vardı. Aile dostuydu. Derdi ki: “Espri aklına geldi miydi hemen yapacaksın, aksi halde küser gider, bir daha gelmez.” Savaş zamanında doğmuşuz. Ülke fakir ve dar gelirli. Evimizin tam karşısında bakkal Mehmet amcanın yanındaki dükkânda kundura tamircisi İsmail amcanın dükkânı vardı. Ayakkabı tamirinde usta idi. Bir avuç dolusu çiviyi ağzına atar, pençe yaptığı ayakkabının altına kestiği köseleye, tek tek ağzından çıkartıp çakardı... Benim, hemen yeni alınan ayakkabımın dışındaki bütün ayakkabılarım pençeliydi. Ayakkabı pençesi benim çocukluk çağında, dar gelirli ailelerin olmazsa olmazıydı. Ben yamalı pantolon giymekten ve pençeli ayakkabı kullanmaktan hiç yüksünmedim. Bu nedenle olsa gerek, iki yıllık askerlik yaşamımda hem ceza evlerinde pek sıkıntı çekmedim. Şimdi arkama dönüp baktığımda şu son yirmi yılın dışında mutsuz olduğum pek olmamış.",https://www.cumhuriyet.com.tr/yazarlar/mujdat-gezen/resim-2252747
Müjdat Gezen,Selam,07 Ekim 2024 Pazartesi,"Günümüzün modalarından biri oldu: Başkalarını kötüleyerek prim yapmak. Birinin omzuna basarak yükselmek. Dedikodu yapmak. İşte o nedenle hep çocukluğumu özler dururum. Böyle şeyler yoktu o zaman. Düz yaşadık biz. Hilesiz hurdasız, dümdüz. “Çocukluk özgürce çember çevirebilmektir” demiştim yıllar önce. Bizim zamanımızda başka oyuncak yoktu ki. Memleketin birinde hükümetten biri karşısındaki seçmenle konuşuyormuş. Laf lafı açmış. Hükümetten olan demiş ki: “Ben beş para etmeyen birine selam vermem.” Vatandaş da demiş ki: “Ben veririm. Merhaba.” Ne güzel ki bizi yöneten siyasetçilerimizin çoğu bu selam alıp verme muhabbetinden uzak kalitede insanlar. TBMM TV oturumlarını izliyorum. Ne kibar insanlar, ne tatlı, ne kültürlü yaratıklar. Bunların büyük bir bölümünü selamlıyorum. Maradona çok ünlü bir futbolcuydu. Maradona öldü. Dünyanın gelmiş geçmiş en büyük futbolcusu idi. Çok kısa sürede unutuldu gitti. Ünlü futbolcular, ünlü atletler, ünlü tiyatrocular... Buraya pek çok kategori daha sığdırabiliriz. Öldükten sonra yaşayacak bir şeyler bırakamaz bu işleri yapanlar. Futbolcu ölmüş. Biter her şey. Tiyatrocu ölmüş. Biter her şey. Geriye kalıcı bir bırakıt olmamıştır. Ama Edison öldükten sonra da hâlâ günümüzde yaşıyor işte. Shakespeare de öyle. Atatürk, Fatih Sultan Mehmet... Bunlar öldükten sonra da yaşayanlar bölümündedir. Bazı kişiler böyledir. Otobid ile ücretsiz ekspertiz Otobid Fiyatı Gör Sizin mahallede arsa yoksa çocukluğunuzdan bir şeyler çalınmış demektir. Mahalle kültürü arsa ve direk altı muhabbetiyle başlar. Oradadır bütün hikâye. Arsada top oynarsın. Oyunlar oynanır. Direk diplerinde toplanılır yemek sonrası. O loş ışık birden aydınlatıverir direğin altındaki sohbeti. Orada konuşulur pek çok şey. Direk altı sohbetleri yoksa, arsa yoksa, çocukluğunun, gençliğinin eksik olduğunu bil. Kız çocukları için de kapı önleri öyleydi. Evcilik oyunları orada oynanırdı. Mahalle kültürü yoksa pek çok şey eksik kalmıştır. Komşuluk eksiktir, dostlukların başlangıcı yarım yamalaktır. Arsaları, direk diplerini unuttu toplum. Ekmek derdine düşünce, dış ve iç göçler pompalanınca iş buraya geldi sonunda. Leyla bütün apartmandakilerle komşu, görüşüyor. Mahalledeki herkesi tanıyor. Beni de zaman zaman ortak ediyor bu konuya. Yoksa bittik. Okuduklarını söylem haline getiren tipler vardır. Okuması güzeldir de onları kendi fikirleriymiş gibi dile getirmesi ne fenadır. Defterime not etmişim: “Bu dedikleriniz çalınmış düşünceler, sizin kendi fikirleriniz yok mu?” Arada belki ben de kaçırıyorumdur kaynak belirtmeyi. Ama mutlaka o düşünceyi kimden veya nereden aldığımı söylerim. Çünkü bana ait değil ki. Sizin hiç kendi fikriniz yok mu? Hadi bazı seçmenlerin yok. İngiltere’de, İsveç’te, Hollanda’da, Avustralya’da, Japonya’da böyle bir sloganla karşılaşsanız ne düşünürsünüz? Demek ki burada kadına şiddet uygulanıyor. İnsanın aklına ilk bu gelir. Oysa adı geçen ülkelerde ve pek çok ülkede daha böyle bir şeye rastlayamazsınız. Bu bize ait bir slogan. Statlarda, sokaklarda, yetmiyormuş gibi bir de televizyondaki sosyal çekimlerde işadamları adı altında birtakım kişiler çıkıp söylendiler: “Yapmayın, kadına şiddet doğru değil.” Buna benzer acayip sözler. Artık dünya küçüldü. Televizyon denen şeyi dünya izliyor. Bunu yurtdışında izleyen yabancılar önce anlamayacaklar. Sonra birilerine tercüme ettirecekler. Ne sonuca varacaklar peki? Açıkça Türkiye’de kadına şiddet uygulanıyormuş. Biz de kendi televizyon reklamlarından öğrendik. Diyebilirsiniz ki: “E zaten haberlerde, magazinlerde, basında hep çıkıyor böyle haberler.” Çıkıyor ama sosyal reklam olarak dile getirilmiyor. Bireysel olarak algılanıyor. Bunu alenen film yapıp izlettirmek onur kırıcı değil mi? Ben bir kadın derneği yöneticisi olsam karşı çıkarım buna. Atatürk diyor ki: Sosyal hayatın kaynağı çağdaş aile hayatıdır.",https://www.cumhuriyet.com.tr/yazarlar/mujdat-gezen/selam-2255256
Müjdat Gezen,Dümbüllü,14 Ekim 2024 Pazartesi,"İsmail Dümbüllü orta oyunu ve tuluat sanatının son temsilcisi idi. Ölüm yıldönümlerinde onu mezarı başında anarız. Bunlardan birinde tam da İsmail Amca’ya yakışan ve mezar başındakileri kahkahaya boğan bir şey oldu. İmam efendi Kuran okuyordu. Hepimiz dinliyorduk. Ellerimizi açıp duaya eşlik edeceğiz. Bu sırada imamın cep telefonu çaldı. Zil sesi yerine bir oyun havası koymuş imam efendi. Kendisi dua okuyor, cep telefonu oyun havası çalıyor. Herkes gülmeye başladı. Cüppenin altında kalmış cep, adamcağız ne duayı kesebiliyor ne cebi bulabiliyor. Bu epeyce sürdü. Sonra yanına yaklaştım: “Üzülme” dedim. “Fena zamanda çaldı” dedi. “Bizim oğlan yüklemiş bu zili.” Bunu hiç unutmam. Dümbüllü’ye yakışmıştı. Hani “Ölüsü bile adamı güldürür” derler ya, aynen öyle oldu. Dilencinin biri Savaş’tan (Dinçel) para istemiş. Savaş: “Bozuğum yok” demiş. Dilenci, “Bozarız abi” diye yanıt vermiş. Bunu ilk anlattığında çok gülmüştüm. Sonra eski dilenciler geldi aklıma. Biz Hırka-i Şerif’te otururduk. Ramazanın on beşinde hırka ziyarete açılırdı. Ben o okulun mezunuyum. Hırka-i Şerif İlkokulu. Anadolu’nun pek çok yerinden dilenciler gelirdi İstanbul’a. Bizim evin bulunduğu sokak Hırka-i Şerif Caddesi idi. Dilenci kadınlar orada konuşlanırlardı çünkü bu sokaktan gidilirdi camiye. Ben kapının önünde oyun oynardım arkadaşlarımla. Öğlen yemeği için eve giderken mutlaka bir dilenci kadını yemeğe götürürdüm bizim eve. Bir keresinde annem beni fena halde azarladı. Ben küçüğüm, önce neden eve dilencileri getiriyorsun diye azarlıyor sanmıştım. Oysa annemin azarı başka sebeptenmiş. “Bana sormadan eve insanları getiriyorsun. Bak bugün yemeğim yoktu, kadıncağıza menemen yapmak zorunda kaldım, beni mahcup ettin” demişti. Ne günlermiş. Güzel annem, iyi annem. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Yetmişli yıllarda tanıştık. Eşi Canan iyi dostumdur. Çok iyi insandır. Seksenli yılların başında telefonum çaldı. Güneri arıyor: “Müjdat, Güneş diye bir gazete çıkartıyoruz, bana bir mizah sayfası yap” dedi. Kısa sürede bir milyon tiraja ulaştı gazete. Sık sık buluşup yemek yerdik. Dostluğumuz o ayrılana kadar sürdü. Şık insandı. Davranışlarında da şıktı. Sohbetini özleyeceğim. Başın sağ olsun canım Canan. ÇOCUK OLMASAN DÜNYA VAR OLMAZ OLMASAN UMUT OLMAZ YARIN OLMAZ. SEN, DÜNYANIN GELECEĞİSİN ÇOCUK. SEN, OLMAZSAN OLMAZ. İhtiyar amca doktora gelmiş: - Doktorcum bir arkadaşım var. 83 yaşında, haftada üç kere ilişki kurduğunu söylüyor. Bir arkadaşım daha var emekli. 84 yaşında. O da iki defa ilişki kurduğunu söylüyor. Yakın arkadaşım Kazım var. O da dört defa haftada ilişki kurduğunu söylüyor. Ben ne yapayım? Doktor demiş ki: “Sen de söyle. Numan Kurtulmuş anayasanın üçüncü maddesinde bir kelime değişikliği yapılacağını söylemiş.” BIRAKIN SÖYLESİN... Bu arada hayat pahalılığı ne oldu? SENİN KARNIN AÇSA BENİM UYKUM KAÇAR PAYLAŞIRIM SENİNLE YEDİĞİM HER LOKMAYI SENİN KARNIN AÇSA BOĞAZIMDAN GEÇMEZ BİR GRAM EKMEK SENİN KARNIN AÇSA KARDEŞİM SUÇU KENDİMDE ARARIM. DEMEK Kİ VEREMEMİŞİM EŞİTLİK İÇİN YETERİNCE EMEK. Düzeltme ve özür: Teknik bir hata nedeniyle 10 Ekim 2024 tarihli “köşe atışı”nda son satırı eksik çıkan şiiri yeniden yayımlıyoruz. Okurlarımızdan özür dileriz. ANNELER Öğretmen kompozisyon ödevi vermiş öğrencilere ve demiş ki: “Annenizi anlatın.” İki öğrenci birbirinin tıpatıp aynı ödevi vermişler. Öğretmen kızmış: “İkiniz de aynı şeyleri yazmışsınız” demiş. Öğrenciler, “Öğretmenim annemiz aynı, biz kardeşiz” demişler. Bir ara Aptal Hamdi adlı çocuk yazılarım ve sonra çıkan kitabım okunma ve satış rekoru kırmıştı. Çocukları çok severim. Çocuk edebiyatı ile çok ilgilendim. Pek çok kitap yazdım. Çünkü en korktuğum şey, çocuk yanımı yitirmekti. “Ne olur terk etme beni çocuk yanım” diye biten bir şiirim vardı. Tamamını anımsamıyorum. Ama anneanneme yazdığım bu şiiri sizinle paylaşmak isterim: Ben küçükken penceremden bulutlara bakardım Anneannem çok bilgili kadındı eğilerek kulağına sorardım: bulutlar nereye gidiyor anneanne? Beni yanıtlardı bilgece: evlerine gidiyorlar. Ah anneannem ne bilgili kadındın. Baş ucumda duruyor beni leğende yıkadığın hamam tasın Anneanne kim bilir şimdi sen hangi buluttasın? Atatürk diyor ki: Kızlarını okutmayan ulus, çocuklarını manevi öksüzlüğe itmiş demektir.",https://www.cumhuriyet.com.tr/yazarlar/mujdat-gezen/dumbullu-2257516
Müjdat Gezen,Fiyaskom,16 Eylül 2024 Pazartesi,"1971 yazı. Barcelona’dayım. İlk gelişim. Çok sevdim bu şehri. Geziyorum. Bir dükkân gördüm. İllüzyon aletleri satıyor. Merakım. Hemen daldım içeri. İki bin dolarlık alet aldım. Projem acayip. Bu yaz sahne şovumda komik illüzyon numaraları yapacağım. Döndüm İstanbul’a. Programım başladı. Harika pelerinler dikildi bana. Acayip bir illüzyonistim artık. Finalden bir önce sahne alıyorum. Çıktım. Öğrendiğim numaraları yapıyorum. Seyirci çok beğenecek bunları biliyorum. Fakat ne alkış var ne ilgi var. Hatta bir süre sonra insanlar birbirleriyle konuşmaya başladılar. Rezil olduk. Ertesi gün matine var. Geldim çalıştığım mekâna. Baktım bir köşede, güvercinler, tavşanlar, sihirbazlık aletleri duruyor. Sahne amirine “Bunlar ne?” dedim. “Abi, bilmiyor musun? Erken saatte Avrupa şampiyonu İtalyan bir sihirbaz çıkıyor yıkıyor ortalığı” dedi. Gazino programlarında çoğu kez sanatçılar birbirlerini görmezler bile. Sırası gelen kulisinden çıkar, sahnede yerini alır, işi bitince gider. Adam büyük sihirbazmış. Haberim yok. Kimseye bir şey sormadım. Kimse de benim ne yapacağımı zaten bilmiyor. Hey gözünü sevdiğimin tiyatrosu dedim içimden. Aylarca prova yaparız. Akrabadan yakın oluruz gün gelir. Bu sahne fiyaskomu hiç unutamam. Bu olay nerden aklıma geldi de yazdım? Televizyonda Endülüs halk türkülerini dinliyorum. İspanya. Her seyahatimde görmeyi, yeniden görmeyi istediğim ülke. Oradaki bir şarkıda şöyle diyor: “Paranın içinde yüzsen bile aşkı parayla satın alamazsın.” Şarkılarda kalmamasını diledim hemen. Aldı beni ta Barcelona’ya sihirbazın dükkânına götürdü. O sihirbaz belki bir numara yapıp şu halk türküsünü gerçek kılabilirdi. Canım kardeşim bugün sana geleceğim. Anlatacaklarım var. Bir yandan da sussam seni sıkmasam daha iyi olacak diye düşünüyorum. Gittin gideli buralar perişan. Bir projen vardı. Anadolu Yakası’nda “Taş Mektep MSM yapalım” demiştin bana. Kimse bize yer vermedi. Seni çok özlüyorum. Görüşmek üzere... “Bana acı çektirme, ben talep etmeden bana acı çektirmeye hakkın yok.” Peki o zaman, sen nasıl bir sistemsin ki bana sürekli acı çektirmek istiyorsun. Biz bu ülkede güzel günler de yaşadık. Neydi o altmışlar, yetmişler? Hadi diyelim ki seksenlerde Evren dönemi rezaletti ama sonra yine güzel zamanlarımız olmadı mı? Peki yirmi yıldır Cumhuriyet düşmanlarından çektiğimiz bu elem dolu zamanlara ne diyeceğiz?... Kimin hakkı var buna? Sizin istediğiniz sistem olmayacak, olamayacak. Boşuna yırtınıyorsunuz. Sesinizi duyar gibiyim: “Biz zaten yapacağımızın büyük bir bölümünü yaptık.” Ama o yaptıklarınız kerpiçten evler gibi. En ufak bir sarsıntıda yerle bir olacak. Tehdit ettiniz, mahkemelerde süründürdünüz, okulumu yaktınız... Ama bakın dimdik ayaktayız. Biz arkamızdaki o insanları 65 koca yılda biriktirdik beyler. Benim hayatımda benden başka sorumlu yok. Her şeyi kabullenirim ben. Ben sorumluyum, siz sorunlusunuz. Tamam, belki sisteminiz böyle çalışıyor ama başkalarına zarar vermek üzerine kurulu bir düzen olabilir mi? Bunu kimler kimler denemedi tarihte. Bir bakın şöyle. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yıllar önce Nizip’te turnedeyiz. Kadroda Cenk Koray ve Çetin Alp de var. Çetin o yıl Eurovision Şarkı Yarışması’na katılmış ve sıfır puanla ülkemize sonunculuk kazandırmıştı. Üçümüz aynı soyunma odasındayız. Birden kapı açıldı ve içeri boynunda fotoğraf makinesi ile genç bir gazeteci girdi. Mahalli gazete için röportaj yapacakmış. Cenk’e baktı, bana baktı, ikimizi de beğenmedi. Gözü birden Çetin Alp’e takıldı. Hemen elini sıktı Çetin’in, fotoğrafını çekti ve: “Sizinle bir röportaj yapabilir miyim?” diye kibarca sordu. Röportaj başladı. Tam bir saat. Çocuk soruyor, Çetin cevaplıyor. Birkaç fotoğraf daha çekti oğlan. Tam giderken Çetin’e döndü ve “Affedersiniz, sizin isminiz neydi?” dedi. Çetin o ana kadar bize hep hava atıyordu. Cenk’le ben bastık kahkahayı. Çocuk gitti. Ama iş bitmedi tabii. Turne otobüsünde herkes Çetin’e aynı soruyu bin kere sordu durdu: “Affedersiniz, sizin adınız neydi?” Hiç bilmediğim bir yolda Yürüdüm yürüdüm yürüdüm Yoruldum. Biraz dinlendim duruldum. Sonra biraz hayatla konuştum: Sen beni ne kadar yormuşsun hayat Dedim dedim durdum. 6 Temmuz. Kilyos. Atatürk diyor ki: Gizli iş gizli kalmaz, er geç açığa çıkar. İyisi mi başından açık olsun. Açık açık.",https://www.cumhuriyet.com.tr/yazarlar/mujdat-gezen/fiyaskom-2247884
Müjdat Gezen,Hiç mi insan biriktirmediniz?,25 Kasım 2024 Pazartesi,"Her gün çok sayıda mail alıyorum. Hepsi benden para istiyor. O kadar utanıyorum ki. Yaşamım boyunca kimseden borç bile istemedim. Aç kaldım, bakkaldan taksitle zeytin ekmek aldım ama hiç tanımadığım ya da çok iyi tanıdığım birinden para istemedim. Bu sistem insanların ahlakını da bozdu. Öylesine utanıyorum ki anlatamam. Bizi 20 yılda ne hale getirdiniz be!... Gelelim benden para isteyenlere. Sizi tanımam etmem. Zengin biri değilim. Ama sizin benden başka kimseniz yok mu? Hiç mi insan biriktirmediniz? Komedi sanatçısıydı. Tiyatrocuydu. Çok sempatikti. Kendine has esprileri vardı. İstanbul Tiyatrosu’nda çalışıyor. Patronlardan biri Toto Karaca. (Cem Karaca’nın annesi, benim de en sevgili patronumdu, ustamdı.) “Muzaffer, bir oyun da sen sahneye koy” diyor Hepgüler’e. Oyun seçiliyor. Ertesi sabah 10’da prova var. Ama Muzaffer abi meydanlarda yok. Bütün kadro gelmiş onu bekliyor. Toto abla evine telefon ediyor: “Muzaffer, hani bu oyunu sen sahneye koyacaktın, ne oldu?” “Ben oyunu sahneye koydum, gidin bakın” diyor Muzaffer abi. Sahneye gidiyorlar. Tam orta yerde o oyunun teksti. Yani Muzaffer abi oyunu sahneye koymuş. Hem de tam sahnenin ortasına. “Kalleş ayakkabı arkadan vuruyor” sözü onundur mesela. Lokantada garsondan pilav istemiş. Garson, “Yanına ne koyayım?” diye sormuş. “Nöbetçi koy, kimse yemesin” demiş Muzaffer abi. Berberin biri bir arkadaşının elektrikli tıraş makinesini satmak üzere vitrine koymuş. Muzaffer abi demiş ki: “Berbere bak, rakibini satıyor.” Onlarca böyle anekdotu vardır. Belki ileride yine söz ederim ve rahmetle anarım o tatlı ustayı. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Fatih, Karagümrük. Biri doğduğum semt Fatih. Diğeri ortaokulumun adı Karagümrük. Süper ligdeki futbol takımının ismi. Babam bu takımın kaptanı idi. Evde Karagümrük formasıyla resmi var. Önce Süleymaniye takımında oynamış babam. Oradan semtimizin takımı Karagümrük’e transfer olmuş. Sonra futbol yaşamını futbol hakemi olarak sürdürmüş. Ben aslında Vefalıyım. Hem lisanslı basketbol oynadım Vefa’da hem okulumun adı. Vefa ile Karagümrük takımları düşman kardeşlerdir. Mesela ağabeyim (bazen abi bazen ağabey yazarım, nedenini ben de bilmiyorum) Karagümrük’ü tutardı, ben Vefa’yı. Sık sık bana “Keçi Vefalı” derdi. Vefa’nın lakabıydı bu çünkü keçi gibi inatla Fenerbahçe’yi, Galatasaray’ı, Beşiktaş’ı zorlar dururdu. Nitekim Beşiktaş takımı hırsından bizi küme düşürmüştü. Ama ben Beşiktaş’ı çok severim. Çünkü onlar Çarşı’dır ve Çarşı her şeye karşıdır. Karagümrük maçlarını izliyorum ve hep babamı anıyorum. Biri bana: “Fatih Karagümrük’ü de politikaya alet ettiler” dedi. Ben de ona dedim ki: “Üzülme, çok yakında Fatih eski Fatih, Karagümrük de eski Karagümrük olacak. Seçimleri bekle. O zaman bu takım da o çirkin siyasetin dışında kalacak kadar onurludur” dedim. La Flor de Estambol diye İspanyolca bir şarkı var. Yani sanırım, “İstanbul çiçeği” demek oluyor. Duygulandım şarkıyı dinleyince. Çünkü içinde “İstanbul” geçiyordu. Aklıma bu doğduğum şehir için yazdığım şiir geldi: Ne gözlerim kapalı seni dinliyorum Ne sana dün bir tepeden baktım Ben, doğduğum gün Sana abayı yaktım. İstanbul’u hastalık derecesinde severim. Doğduğum şehir, uğruna güzelliğine öldüğüm şehir İstanbul. Ülkemin pek çok yerini gezdim. İzmir’in ayrı bir yeri vardır hayatımda. Eskişehir’i çok severim. Doğu illeri dahil sevmediğim yer azdır. Azdır deme nedenim görmemişimdir oraları. Bir başkadır benim memleketim. Yurtdışına gittiğimde hemen özlerim. Bunların en tuhafı da Hawaii’de oldu. Üç gün kaldım bu dünya güzeli adada ve üçüncü gün İstanbul’u özledim. Adama “Dur” derler. O denli güzel bir yerdeyken İstanbul özlenir mi? Özlenir. İstanbul budur. Japonya’da “Onlarsız biz olmazdık” diye düşünüldüğü için imparatorun önünde yalnız öğretmenler eğilmezmiş - “İnsan Öğrenmek İçin Yaşar”, Orhan Tüleylioğlu. Bu kitabı okuyun. - Gülsün Bilgehan’ın “Pembe Köşkten Masallar” adlı kitabı Bilgi’den 2. baskı yaptı. Harika. Atatürk diyor ki: “Uluslar siyasasında ancak çıkarlar vardır. Kimsenin kimseye dost olamayacağını bilelim.”",https://www.cumhuriyet.com.tr/yazarlar/mujdat-gezen/hic-mi-insan-biriktirmediniz-2272312
Müjdat Gezen,Süalp Tansan,18 Kasım 2024 Pazartesi,"Kandemir (Konduk) canımdır. Yaşayan en iyi dostumdur. Akciğer ameliyatı oldu. Çok şey paylaştığım, ekmek paylaştığım Kando’nun hastalığı beni yıktı. Ameliyat iyi geçti ama bizimkinin moral bozukluğu geçmedi. Sonunda Mustafa Alabora’nın evlatçığı Alper Saldıran bize, ameliyat sonrası tedavi için bir onkolog önerdi. Süalp Tansan. Bir gece geç vakit telefon ettim ve asistanı ertesi güne randevu verdi. Araya sıkıştırdılar bizi. Gittik. Leyla, Kando, ben. Süalp Bey tetkiklere baktı. Ameliyatı yapan meslektaşına telefon etti. Ve sonunda beni ağlatan sözü söyledi. “Sizin bir şeyiniz kalmamış, şekerinize, kalbinize dikkatli davranın yeter.” Kandemir benden habersiz Süalp Bey’e borcumuzu sordu. “Bugüne kadar beni güldürdüklerinize sayın. Borcunuz yok” dedi doktor. Küçük yaşta annesi, babası onu “Devekuşu Kabare”ye götürürmüş. Kandemir’in çok oyununu izlemiş. İyi haber hepimize iyi geldi. Amerika uçağında, havada Perran’a (Kutman) verdim müjdeyi. Mustafa’ya, Sumru’ya yeğeni (harika oyuncu) Kayra’ya verdim. Yardımcım Erkan evine bıraktı onu. Süalp Bey’e bir teşekkür telefonu açtım. Amerika’daki kürsüsünü bırakıp buraya gelen bu doktora hayran kaldım. “Ülkeme hizmet etmek istiyorum” diyerek ABD’yi bırakan bu insana, toplum olarak teşekkür etmeliyiz. Sağ ol Süalp Hoca. İyi ki buradasın. Yaşayan varlıklar arasında en bahtsızlarından biri insandır. Çünkü öleceğini bilir. Tabiattaki canlılar, ağaçlar, çiçekler, otlar, hayvanlar bunu bilmezler. Sadece insanoğluna verilmiş bir cezadır bu. Doğdun, yaşayacaksın ve bir gün öleceksin. Mesela bir kedinin böyle bir sıkıntısı yoktur. Bir karanfilin de. İnsanın vardır. Belki biz salt bu nedenle üretiyoruz. Nasıl olsa bir gün öleceğiz düşüncesi bizi bir şeyler üretmeye iteliyor olabilir. En önemlisi de karnımızı doyurmak için olabilir. Hayvanların böyle bir derdi pek olmaz. Birileri onları nasıl olsa doyurur. Yaban hayatında ise doğanın işleyişi doğrultusunda onlar karınlarını doyuracak şeyleri avlarlar. İnsanoğlunun öleceğini bilmesi iyi mi, kötü mü? Size bir soru açtım. Düşünün. Cumhurbaşkanı ortağına demiş ki: “Bana bir kere de hayır de de iki kişi olduğumuzu anlayayım.” Bu aslında Sokrates’in birine söylediği sözdür. O biri denen kişinin Sokrates’ten çıkarı varmış ve ne dese evet efendim diyormuş. Sokrates sinirlenmiş ve adama bu sözü söylemiş. Ama tabii Sokrates. Söyler. Bizimki söylemez. İkisi arasındaki ilişki çok açık ve net. Tek başına AKP iktidar olamaz. MHP ise zaten yok gibi bir şey. O nedenle birbirlerine çok ihtiyaçları var. Altında başka şeyler aramaya gerek yok bence. Aralarındaki koalisyon seçime kadar dağılamaz. Dağılırsa erken seçim olur. Erken seçim olursa ikisi de gider. Bunu bizden daha iyi biliyorlar. İkisi de eski politikacı. Ayrılmazlar. Anılarındaki şarkı belli: Yollar ayrılsa bile, yıllar ayrılsa bile biz ayrılamayız, biz ayrılamayız. Anlayacağınız durum: “Sabile.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Benimle dans etmek istiyorsan ayağıma basmayacaksın.” Ne uğraşıyorsun mizahla, mizahçılarla kardeşim. Senin çapın belli. Nerede duracağını bilsen sorun yok. Burada önemli olan sen veya ben değiliz. Bu ülkenin içine sokulduğu durum. Çapsız politikacılar işte. Bir orkestra düşün. Senfoni orkestrası. Şef Zubin Mehta. Hintli. Piyanoda genç bir Çinli kız sanatçı var. Obualarda bir İngiliz, bir Hollandalı çalıyor, iki Japon sanatçı flütte. Birinci keman bir İtalyan. Çoğalt çoğaltabildiğin kadar. Sonunda nasıl güzel bir armoni çıkıyor ortaya inanamazsınız. Sanatın birleştiriciliği işte burada başlıyor. Şimdi aynı orkestranın sandalyelerine her ülkeden politikacılar oturtalım. Hatta sandalyeler sahnede olmasın da işin tadı bozulmasın. Salonda olsun oturacakları yerler. Ne tatsız ne kaotik bir durum çıkar ortaya, siz düşünün. Her kafadan çıkarcı bir ses. Kakofoni. Tatsız tuzsuz bir şey. Sanat öyle işe bakmaz. Kimin Rus, kimin Amerikalı olduğu hiç ilgilendirmez. Orkestra güzel ses çıkartıyor mu ona bakar. Ahenk daima uyumludur sanatta. Orkestra böyle bir şeydir. Tutkaldır. Sevgi ile birleştirir insanları ve o nedenle kurtarıcıdır. Kin ve nefretle ayakta durabilen bir iktidar düşünün. Bütün işi gücü düşman yaratarak onunla hesaplaşıp kamuoyunun başka şeyler düşünmesinin önünü almak. Bu yapılıyor. Nefret, kin, düşmanlık, inananlar, inanmayanlar, insanları ikiye bölmeler, mezhepler, inançlar durmadan yargılanıyor. Bizi bu hale getiren sistem bir gün can çekişirken çok acı duyacak. Siyasette koltuk hırsı nasıl bir şeydir ki adamın gözünü karartır, hiçbir şeyi görmez olurlar? Ne fena. Çok kötü günler geçiriyoruz ama kara görünüyor artık. Kötü günlerin bitiminde daima güzel günler gelmiştir. “Rüşvetle kandırmaktan” kastımız fotoğraftadır. “Allah ile kandırmaktan kastımız” fotoğraftadır. Yalanla kandırmaya gelince gazetemiz ilave çıkarmayı düşünüyor. Atatürk diyor ki: “Din lüzumlu bir bir müessesedir. Dinsiz milletlerin devamına imkan yoktur.” Canım arkadaşım Muazzez İlmiye Çığ’ı kaybettim. Üzüntüm sonsuzdur.",https://www.cumhuriyet.com.tr/yazarlar/mujdat-gezen/sualp-tansan-2269719
Müjdat Gezen,Biz ne zaman böyle olduk?,28 Ekim 2024 Pazartesi,"Milyonlarca kişi birbirlerine bu soruyu sorarsa, ortada bir gariplik var demektir. Bebek cinayetleri, kadın cinayetleri, intiharlar, hayvan katliamları, onlarca akıl almaz olaylar dizisi... Biz ne zaman bu kadar çürüdük?... Yanıtı biliyorsunuz. Yirmi iki yıldır kimyamızı bozan bu iktidar, toplumu bu hale getirdi. Ruhsatsız silahlarla dolaşan, uyuşturucu satan, kullanan gencecik insanlar... Biz topyekûn çürütüldük... Ama az kaldı... Bu kadar acımasız, baskıcı bir sistem yok olmaya mahkûmdur. İlk seçimde de yok olacaktır... Az kaldı. Bir an olsun sakinleş. Kibir, büyüklük duygularını yok et. Nefes al. Şükret. Yeni bir güne sağlıklı başlamışsan bunu kutla, teşekkür et. Mutlu gözyaşları dök eğer dökeceksen. Sev, sevil. Çok iyi ol. Kimseye kızma. Olgun ol. Mutlu et, mutlu ol ve o ateşse sen su ol. Bunları size değil kendime söylüyorum. Size nasihat vermek haddime değil. Siz bu yazıyı okurken mutlu oluyorsanız, bu bana yeter. Bir Kızılderili sözü diyor ki: “Birini yargılamadan önce onun mokasenlerini giy.” Daha iyisi: Yargılama. Ben bu yazıyı yazarken sıçramanın güzelliğini keşfettim. O kadar düz ki hayat. Venedik’i ölmeden bir kez daha görmek isterim. Çok sevdiğim ve beş kez gittiğim bir güzel şehirdir burası. Girişini İstanbul Boğazı’na benzetirim. Gondol Eskişehir’de de var. Yılmaz abi belediyenin atölyelerinde yaptırıp ihraç bile ediyor onları. Heykel, Eskişehir’de kralı var. Aynı atölyelerde yapılıyor, kenti süslüyorlar. Venedik başka açıdan beni çekiyor. Bir dilim pizzanın yanında minik bir kadehte beyaz şarap atmak var ya, işte o kanalların dibindeki küçük bir bistroda bu keyfi yaşamak anlatılmazdır. Çok ilginç bir şehirdir Venedik. Yoksa bana ne “O sole mio” dan. Venedik masalsıdır. Minicik adalardaki cam fabrikaları (atölyeleri demek daha doğru olur), o yemyeşil alanlar, köprülerin estetiği, kentin gizemi, sessiz gürültüsü, güvercinleri (elden yem yerler). Görmek istiyorum bir kez daha. İnşallah görürüm. Otobid ile ücretsiz ekspertiz Otobid Fiyatı Gör 1991 yılında kendi okulum MSM’yi açmadan önce on yıl İstanbul Belediye Konservatuvarı (ki bu eski okulumdur) sonradan İÜ Devlet Konservatuvarı’nda çok yetenekli öğrencilerim oldu. İsimlerini tek tek anımsamam olanaksız. Zaten hafızam yorgun. Ama beni telefonla arayan Yasemin Yalçın gibi, Demet Akbağ, Erkan Can, Tilbe Saran, Oktay Kaynarca, Volkan Severcan gibi o zamanki öğrencilerim ne denli yetenekli olduklarını zaten kanıtladılar. İsimlerini burada unuttuklarım olursa beni bağışlarlar. Aradan kırk yıl geçmiş. O gençler her anlamda büyüdüler. Ödüller alıyorlar. Eski konservatuvarlarım çok güzeldi. Bu deyimi özellikle kullandım, konservatuvarlarım diye. Çünkü ben oralarda okudum. Yıllar önce idi. Telefonum çaldı. Çin’de yapılacak Pekin Olimpiyatları için Türkiye’den geçecek olimpiyat meşalesini taşımamı istediler. Burada tek olumsuz yan aynı gün Eskişehir’de oyunumun olması idi. Koşu Ayasofya’nın önünden başlayacak. Gülhane Parkı’nın önünde meşaleyi teslim alıp Sirkeci’ye kadar koşturacağım. Eşimle birlikte gittik. Eşofmanlarımızı verdiler ve meşalenin yakılması konusunda küçük bir kurs gördük. Koşu başladı. Sıra bana geldi. Eskişehir’e kendi karavanımla gidecektim. Yanımızdaki yolda arabam beni takip etti. Meşaleyi koşturdum. Devrettim. Sonra arabama bindim. Eşim Leyla bir taksi ile eve döndü, ben Eskişehir’e hareket ettim. Vardığımda oyun başlamıştı ama benim rolüm sonda olduğu için problem çıkmadı. Yol boyunca şiir yazdım. O günü not ettim. İnsan hayatında kaç kez olimpiyat meşalesi koşturur ve aynı akşam başka bir kente oyuna çıkar ki? Güzel bir gündü. Oyun ayakta alkışlandı. Mutlu olmanın hazzıyla İstanbul’a döndük. Para her şeyi yapar. Şimdiki hükümetin en önemli yaklaşımlarından biri bu. Oysa Benjamin Franklin’in ünlü sözü benim için hayattır: “Para her şeyi yapar diyen, para için her şeyi yapar.” Aklı fikri para olanların önemli bir sorunu var demektir. Para çok işe yarar. Olabilir. Ama yaşamı boyunca para para diye çırpınan biri o kazandığı parayı çoğu kez yaşlılıkta doktora, ilaçlara verir. Peki, günümüzde işler nasıl? Millette para yok. İnsanın inanası gelmiyor. Gerçekten millet açken birilerinin bu kadar para harcaması ve o paranın vergilerimizle elde edilen paralar olması gücümüze gidiyor. Böyle gelmiş, böyle gitmeyecek. Bu millet bunun hesabını en demokratik yoldan soracak seçimlerde. Buna inancım sonsuz. Pek çok kişi “Yine pek bir şey değişmez, bunlar seçimlerde hile yapıp yine başımıza kalırlar” falan gibi laflar edip duruyor ama yağma yok. Bunlar gidici, kendileri de biliyor. Gencecik bir adam yıllar önce bu kahveyi bize içirmişti. Sonra yurtdışına gittiğini duyduk. Şimdi yeniden bu kahve hayat bulmuş. Mutlu oldum. İktidar size nasıl davranıyorsa siz de ona öyle davranın. Atatürk diyor ki: “Büyük başarılar, değerli anaların yetiştirdikleri seçkin evlatlar sayesinde olmuştur.”",https://www.cumhuriyet.com.tr/yazarlar/mujdat-gezen/biz-ne-zaman-boyle-olduk-2262420
Müjdat Gezen,‘Halkalar’,09 Eylül 2024 Pazartesi,"Geçenlerde Uğur Dündar kardeşim, dostum, sırtını rahatlıkla dönebileceğim insan, “Sözcü”deki köşe yazısında olimpiyat halkaları ile ilgili bir yazı yazdı. Benim yıllar önce “Uluslararası Olimpiyat Komitesi Başkanı Thomas Bach”a yazdığım mektubun Türkçesini sütununa aldı. Mektup şöyle: “Sayın Thomas Bach. Uluslararası Olimpiyat Komitesi Başkanı. Lozan İsviçre. Sayın Başkan Olimpiyat Oyunları bayrağındaki siyah halkanın Afrika’yı, sarının Asya’yı, yeşilin Avrupa’yı, kırmızının Amerika’yı, mavinin Avusturalya’yı (Okyanusya’yı) temsil ettiği bilinir. Günümüzde ırkçılık lanetleniyor. Türkiye’de yaşayan bir sanatçı olarak size bir önerim var: Bu halkaların tümünü mavi üzerine beyaz olarak düşünürseniz, Olimpiyat ruhunun birleştiriciliğini ve yansızlığını daha anlamlı biçimde simgelemiş olursunuz. Saygılarımla. MÜJDAT GEZEN. İstanbul-Türkiye.” Bu mektup başkanın eline geçti mi geçmedi mi bilemem ama 2024 Paris Olimpiyatları’nda, Eyfel Kulesi’nin beş beyaz halka ile aydınlatılması, tüm TV yayınlarında halkaların beyaz olarak görüntülenmesi beni mutlu etti. Belki bir rastlantı belki de antisemitist Fransızların da aklındaki şeydi. Bir gün tüm halkalar beyaz olursa çok mutlu olurum. Bir ülkede sistem çöktüyse, orada hukukun, enflasyonun, insanlığın, sanatın ve sporun iyi gitmesi hayal olur. Olimpiyat tarihinde ilk kez altın madalya almadan döndük. Bunu başka bir şeye bağlayabilir miyiz? Umut yoksa sen de yoksun. Geminin gittiği istikamete bakacaksın. Daima, hep, her zaman biri seren direğine çıkar ve bağırır: “Kara göründüüü!” İşte bu iki sözcüklü cümle umuttur. Sadece filmlerde olmaz bu. Hayatın içinde de rastlarsınız. 2005 yılına ait bir not buldum defterimde. Şöyle yazmışım: “Hayatta en çok hayatı ıskalayanlara yanarım.” Çünkü hayat ıskalanmaya gelmez. Hayat bize bahşedilmiş en değerli şeydir. Kıymetini bilmek farzdır. Iskaladın mıydı battın demektir. Şunun şurasında dünyanın kaç yaşında olduğuna bir bak, bir de kendi yaşına bak. Ne demek istediğimi anlarsın. Kocaeli 1 No’lu Kapalı Cezaevi’nden gelen bir mektup hiç iç açıcı değil. Hiçbir sosyal haktan yararlanamadıklarını belirtiyor içeridekiler. Gerçi bu baskıcı düzen değişecek ama bu insanların insan olduklarını da unutmamak gerekir. Hiçbir fikre inanmıyorsan, kimseyi hiçbir şeyine inandıramazsın. Arkana dönüp baktığında yaşadığın sürenin neye yaradığına bir bak. Bazen bir film gibi gözlerimin önünden geçer hayatım. En unutamadıklarımı unuttum ama çok önemli bir olay olmuştu... Küçüktüm. Kaç yaşındayım anımsamıyorum. Evimin sokağı olan Hırka-i Şerif Caddesi’nden aşağı iniyorum. Bakkalın önünde durdum. Üzerimde ablamın diktiği kısa pantolon ve fermuarlı üstü vardı. Demek ki ya bahar ya yaz mevsimi. Durdum birden. O anda: “Ben kimim, neredeyim, ne oluyor?” Bu soruların yanıtı hâlâ yok kafamda. Film koptu. Kaç saniye sürdü bilmiyorum. Açıldım. Eve döndüm. Herhalde yetmiş yıl olmuştur. Bunu hiç unutmuyorum. Belki bir veya iki kişi dışında kimseye söylemedim bugüne kadar. Penceremden bakarım karşı kıyıya. Yenikapı’ya falan. Oralar görünür ve gençliğim. Oralarda geçti hep. Fatih, Yenikapı, yazları Rumelihisarı temsilleri... Gerçekten hem güzel günlermiş hem güzel yıllarmış altmışlar. Mahalle arkadaşlarımla ilk kamp yapışımız, ilk amatör sahneyi kuruşumuz, Hisar’da oyun oynayıp denize girişimiz. Elbiseyle kıyıda yürüyorsan eğer, mutlaka iç bölümü tercih edişimiz, çünkü Yaman deniz kıyısında yürüyeni mutlaka iterdi suya. Akademi yılları. Niyazi’de nohut refakatinde ucuz şaraba talim edişimiz. Edirnekapı-Bahçekapı tramvayı. İkinci mevki, çirkin yeşil renkli ve üç kuruş... Asılmak yasak ve tehlikeli. Vatmanla konuşmak da öyle. Bedava binebilmek, ancak Kızılay ve Çocuk Esirgeme kumbaraları taşıyorsanız ve rozet karşılığı para topluyorsanız mümkün. Sonradan tanıştığım bir arkadaşla konuşuyoruz. Bana dedi ki: “Ben hep Kızılay kumbarası ile rozet satardım.” Ne kadar güzel. Kumbaradaki paranın yüzde onunu verirlerdi görevliye. “Ben bir keresinde baktım ki yüzde on çok az, annemin firketesiyle kumbarayı açtım. Paraları aldım, az bir şey bıraktım içinde, sonradan bu iş epeyce kârlı oldu benim için, hep böyle yaptım.” O günden sonra kestim arkadaşlığımı onunla. Çünkü bana hiç uymayan şeydi bu anlattıkları. “Çalma. Yalan söyleme. Sıkı ol...” Uzakdoğu’nun bu söylemleri gelir aklıma hep. Atatürk diyor ki: İnsan eylem ve çabanın yani canlılığın anlatımıdır.",https://www.cumhuriyet.com.tr/yazarlar/mujdat-gezen/halkalar-2245539
Müjdat Gezen,Irkçılık ve,02 Eylül 2024 Pazartesi,"Irkçılık. Dünyada bundan daha yobazca bir şey olamaz. Yaşamım boyunca, dil, din, ırk, renk gibi şeylere hiç bakmadım. Zaten çok ayıp bir şeydir bu. Hatırlar mısınız, bizim cumhurbaşkanımız CHP Genel Başkanı Kemal Kılıçdaroğlu’na, “Ben Sünniyim, sen de mezhebini açıkla” demişti. Açık bir mezhepçilik davranışıydı bu. Çok tepki çekmişti ama sistem zaten kendini tek adamlık olarak gördüğünden ıskalandı gitti bu durum. Kılıçdaroğlu olgun davranmıştı bu konuda ama tarih bir kenara bunu not düştü. 2020 yılının aralık ayında Paris’te Paris Saint Germain futbol takımı İstanbul Başakşehir takımıyla maç yapıyor. Başakşehirli siyahi bir yedek futbolcu kırmızı kart gördü. Ben maçı izliyorum. Dördüncü hakem herkesin duyacağı biçimde: “Atın şu negroyu dışarı” dedi. Açık ırkçılık. PSG’li ve Başakşehirli siyahi futbolcular hep birlikte protesto ettiler durumu. Siyahi olmayan futbolcu ve yöneticiler daha da sert tepki koydular ve Başakşehir takımı maçı bırakarak içeri girdi. Bu arada çeşitli protesto ve tepkiler sosyal medyada başladı. Fenerbahçeli Caner siyahi takım arkadaşını gol attığı için kutlarken bir fotoğraf yayımladı ve “Kardeşim” diye not düştü. Herkes çok duygulandı. Gece yarısı Türkiye saati ile bir olmuştu. Başakşehir takımı sahaya bu gece çıkmayacağını söyledi. Karşılaşma ertesi gün aynı saatte, aynı statta oynanacak. Maç ırkçılık yüzünden bu hale geldi. Irkçılık-dincilik-mezhepçilik insanlık suçudur. Belfıtığı insanın yaşama olan bağlılığını bozuyor. Fena mı fena. Geçtiğimiz yaz on iğne oldum biraz hafifledi. Ama insanın sinirini bozuyor. Yürümekte zorlanıyorsunuz. Sırtüstü sert yatakta yatıyorsunuz. Bizim toplumumuzda kime sorsam belfıtığı çekiyor. Ya da bana öyle söylüyorlar teselli olsun diye. Her neyse, bizim yaşlar fena. Anneannem derdi ki: “Yaşlılık karakış.” Bense baharı yaşamak isterim. Her konuda değilse bile yaşamak isterim. Bahar umuttur. Yaşama sevincidir. Doğanın yeniden hayat bulmasıdır bahar. Sonbahar öyle değildir ama gelin görün ki İstanbul’un sonbaharı da muhteşemdir. Uzun sürer. Sarı yaprakların yerlerde kendilerine mekân aramaları, dallarından düşerken süzülmeleri ve İstanbul’un simgelerinden çınar ağaçlarının dipleri ayrı bir güzelliktedir. Bundan sonra yapılacak şey bence, sonbaharın da tadını çıkartmak olmalı. Çünkü bu yaştan sonra hayatımız sonbahar. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Yaşam tarzına müdahale etmek insanlık suçudur. 8 Aralık 2020 tarihinde hükümet mi yoksa başkaları mı bir şey yayımladı? “İçki satmak yasak.” Çeşitli kılıflarla koronayı bahane edip böyle bir karar aldılar. Bir ara Üsküdar Belediyesi (ki AKP’liydi) Üsküdar’da deniz kıyısında içki içmeyi yasaklamıştı. Yıllar önce Puket Adası’na gidiyoruz Leyla ile. Uçak Dubai’de yakıt almak için iniş yaptı. Uçağa iki oralı genç bindi. Uçak havalanır havalanmaz üzerlerindeki beyaz entariyi çıkarttılar. Altından blucin ve tişörtler çıktı. Bir koca şişe viskiyi bir anda bitirdiler. Orada içki yasağı vardı. İran’a cebinde yarım şişe viskisi ile giren bir Türk vatandaşı direkt hapse atıldı. Suudi Arabistan’da içki yasak olduğu için evlerdeki imbiklerde yapılıyor. Hükümet mi, tek adam mı her kimse. İnsanların içki içmeme ve içki içme özgürlükleri var. Buna karıştığınız anda, getirmek istediğiniz ve zaten bilinen sistem sizi alaşağı eder. Bu ismi belki ilk kez duyuyorsunuz. Ve size hiçbir şey ifade etmiyor. Ama bana o kadar çok şey anlatıyor ki anlatamam. Yıl 1960. Babam İstanbul Şehir Tiyatroları’na kaydımı yaptırdı. Aradan aylar geçti. Ne bir haber var ne bir şey. Artık umudumu yitirmiştim. Bir akşamüstü okuldan dönüyorum. Hırkayı Şerif Caddesi’nde karşıdan gelmekte olan ben yaşlarda bir genç bana: “Müjdat Gezen” dedi. “Evet benim” dedim. “Ben Bülent Talay. Şehir Tiyatrosu’ndan geliyorum. Sana rol çıktı. Yarın sabah 10.00’da Komedi Tiyatrosu’nda rejisör Asaf Çiyiltepe’yi gör” dedi. Okul çantam elimden düştü. “Yolun açık olsun” dedi. Elimi sıktı gitti. Yıl 1960’tı. Bugüne kadar Bülent’le dostluğumuz hep devam etti. Ara sıra Bülent’in evinde buluşur parti yapardık. Savaş, Yaman, Haldun, Bülent, ben ve konservatuvardan kız arkadaşlarımız... Haldun akordeon çalardı, Bülent gitar, ben darbuka. Bir tencerenin içine çeşitli meyveleri doğrar. Votka, vermut, meyve suyu ve soda karıştırıp “BOL” yapardık. Bülent pikaba ağır bir müzik koyardı. Dans ederdik. 60’lı yıllar hayatımızın ennn güzel zamanlarıydı. Bülent’i bugün kaybettik. 1960 yılında bir akşamüzeri bizim eve uğrayarak bana rol çıktığını haber vermek istemiş. Evde hiç kimseyi bulamayınca tam geri dönerken bana rastlamış. Benim Müjdat olduğumu nereden biliyor? Bunu yıllarca ne Bülent ne ben çözebildik. Bülent artık yok. Eğer o gün 1960 yılının sonbaharında yanımdan geçip gitseydi ben belki bugün başka bir iş yapıyordum. Bülent benim hayatımı değiştirdi. İzmir’de toprağa vereceğiz. Ve İzmir’e her gidişimde onu ziyaret edip teşekkür edeceğim. “Bülent sana teşekkür ederim. Hayatımı değiştirdin” diyeceğim. Atatürk diyor ki: Bir dinin tabii olması için akla, fenne, ilme, mantığa tetabuk olması gerekir. “Dünya Barış Günü” kutlu olsun. Cumhuriyete olan kindarlığı bırakın. “Barış”ı seçin...",https://www.cumhuriyet.com.tr/yazarlar/mujdat-gezen/irkcilik-ve-2243420
Müjdat Gezen,Açık açık söyle,04 Kasım 2024 Pazartesi,"Allah’ın bildiğini kuldan saklamayın. Küçüklüğümüzden bu yana duyduğumuz bir sözdür bu. Cengiz Holding denen kurumun iktidarla ilişkisini bilmeyen yok. Ben iktidarın yerinde olsam (ki Allah saklasın) bu durumu açık açık söylerim. Çünkü çok dedikodu yapıyor. Çık açık açık ifşa et olsun bitsin. Malumun ilanı diyorlarmış bu şekildeki açıklamalar. Ayrıca bu konuda atasözümüz bile var: “Bal tutan parmak yalar.” Sözü boşuna mı söylenmiş? Çok hoşuma giden anekdotlardan biri şudur: Hoca üniversitede sınav yapıyor. Soru tek şu: “Risk nedir?” Öğrenciler çeşitli yanıtlar veriyor. Sadece bir öğrenci yüz üzerinden yüz alıyor. Yanıtı basit. Boş bir kâğıt veriyor öğrenci ve üzerine yazıyor: “Budur!” Çok güzel bir yanıt. Ben de kendi kendime riskleri bulmaya çalıştım. Mesela: Hiç risk almamak risktir. Hem işçi hem çok iştahlı olmak risktir. Para karşılığı oy vermek risktir. Trol olmak risktir, adamın başına gelecekte iş açar. Dağ yamaçlarına Kurulmuş şehirlerde Akşam erken çöker Güneş usta bir hırsız gibi Arkasında hiçbir iz bırakmadan Kaçar gider o yerden Otobid ile ücretsiz ekspertiz Otobid Fiyatı Gör Işıklar bir bir yanar Kimi göz kırpar uzaktan Kimi söner. Sonra dünya döner Ve yeni bir güneş doğar O kentte. Ben hiç şaşırmam Çünkü Her doğan güneş Bir güzelliğin habercisidir Bekçisidir kentin. Unutursun bir hırsız gibi Kaçıp gittiğini Ve şavkı suya değdiğinde İçinin cız ettiğini. Unutursun. Anlayacağın, Her doğan güneş Bir umuttur Güzel bir dünya için. Salerno, İtalya 2016 Dünyanın hangi ülkesinde şöyle bir yasa var: “Cumhurbaşkanı herkese hakaret edebilir ama hiç kimse cumhurbaşkanına hakaret edemez.” Tayyip Erdoğan bana: “Sanatçı müsveddesi” demişti. Şimdi ben de ona aynı şeyi söylesem suça giriyor. O nedenle diyemiyorum. Küçücüktüm, ilk kez döven gördüm. Köylerde döğen derler ya. Bir hayvan arkasındaki kızak görünümündeki tahtayı çeker. Altında taşlar vardır. Buğdayların üstünde gezinir bu basit aygıt. Ben dokuz yaşında falanım. Bozüyük’te eniştem hükümet tabibi. Kalmaya gittik annemle. Bozüyük küçücük bir yer o zaman. Dövene götürdüler beni. Bindim üzerine, önde at bizi çekiyor, daire biçiminde dolaşıp duruyoruz. Bir süre sonra başım döndü tabii. Geçen yıl yine Bozüyük’ten geçtim. Eskişehir’e giderken oradan geçilir. Küçücük yer, büyümüş kocaman olmuş. Seramik fabrikaları orada. Eski günler geldi aklıma. Otobüsten inip gezmek istedim ama oyuna geç kalırız diye olmadı. Bir gün gitmek istiyorum. Çocukluğumu göreyim diye. Sumru’ya sık sık sorarım. Neyi mi? Her şeyi. Zekidir, donanımlıdır en önemlisi nikâh şahidimdir. İki yabancı dili çok iyi bilir çünkü İstanbul Üniversitesi’nde bu konunun hocasıydı. Sonra MSM’ye geldi “Nitelikli Sanatçı” derslerinin hocası oldu. Kendi icat ettiği bir sistemle öğrencileri tanımadık evlere yolladı, kapılarını çaldırdı. Öğrenciler içeri girip ev sakinleriyle diyaloglar kurdular. Sonra okula dönüp bu durumu oyunlaştırdılar. Bu Sumru’nun aklına gelen bir buluştu. Pandemi döneminde on ay evden hiç çıkmadı, her gün telefonlaştık. Kimseden hiçbir şey istememe huyu vardır. Benim en unutamadığım olayı ise kokoreçtir. Sumru bir gün bir işkembecide kokoreç yiyor ve çok beğeniyor. Fakat ismini unutuyor. Bir akşamüzeri eve giderken işkembeci dükkânına giriyor “Bana yarım işkembe” diyor. Yarım işkembe diye bir şey yoktur ama garson çocuk gidip getiriyor. Tabii ki gelen kokoreç değil işkembe çorbası. Sumru garsona diyor ki: “Yanlış oğlum bu işkembe değil, ben işkembe istiyorum.” Garson diyor ki: “Efendim bu işkembe.” Sumru ısrarla inat ediyor. “Hayır, işkembe yuvarlak olur bu işkembe değil.” Sonunda neyse sen bana yarım ekmek ver deyip, ekmeği alıp naylon poşetine koyup çıkıyor o dükkândan. Bundan sonrasını ben bağlamıştım; garson içerde ustasına diyor ki: “Usta, çok zarif bir hanım geldi. İşkembe istedi, sonra yarım ekmek alıp gitti. Çok üzüldüm sanıyorum mahallenin delisi.” Dediğim gibi bu son bölüm bana aittir. Ben bunu Sumru’ya anlattığımda dakikalarca güldük. Sumru’yu çok severim. Leyla’nın gece yarısı telefondaşıdır, benim ilk danışmanımdır ve en önemlisi o bize Savaş Dinçel’in yadigârıdır. Atatürk diyor ki: “Cevheri görmek için çamuru yok etmek gerekir.”",https://www.cumhuriyet.com.tr/yazarlar/mujdat-gezen/acik-acik-soyle-2264814
Müjdat Gezen,Baylan günleri,11 Kasım 2024 Pazartesi,"1960. Biz artık genciz. Beyoğlu’na çıkıyoruz. Şehir Tiyatrosu komedi bölümü İstiklal Caddesi’nde kulis giriş kapısının 50 metre aşağısı Baylan Pastanesi. Yaman, Savaş ve ben 10 lirayı bulmuşsak Baylan’dayız. Balkonu tercih ediyoruz. Çünkü alt salonda, bizim ağabeylerimizin işgali altında. Onat Kutlar, Demir Özlü, Adnan Özyalçın, Doğan Hızlan. Bizdeki para dar bütçe. Şehir Tiyatrosu’ndan aldığımız 10 TL yevmiye. Ayda 300 eder ama sigorta parası kesilince 250 TL kalıyor. Tramvayla Fatih’ten Beyoğlu’na çıkmak üç kuruş. 3 de dönüş, 6. Uludağ pastası yiyebiliriz. Fakat balkonda oturma süremiz uzayınca şef garson (Leonidas) “Sizin oyun saati gelmedi mi?” diye kovma sorusunu sorunca bize yol göründüğünü anlıyoruz. Yavaş adımlarla hesabı ödeyip gidiyoruz. Keşke o günler geri gelebilse. Hesabı zor ödeyebilsek. Veee... Keşke 6-7 Eylül olmasaydı. Gördüm çünkü. Sabahları birkaç bulmaca çözmeden evden çıkmam. Bunun üstadı Ercan Bostancıoğlu’dur (Ateşböceği Ercan). Türkiye bulmaca çözme rekoru hâlâ ondadır. 20 dakikada tam sayfa büyük bulmacayı çözerek birincilik kazanmıştı. Ben sabah takıldığım bir kelime olursa ona sorarım. Ateşböcekleri bir devrin büyük komedi ikilisiydi. Sahnelerde kırıp geçirirlerdi insanları. Yalçın erken gitti. İkili komedyenlerin, benim hatırladığım ilki “Zıt Kardeşler”di. Sonra “Bal Arıları”, “Ateşböcekleri”, en son pek çok ikili çıktı ama bu iş Ateşböcekleri ile son buldu diyebiliriz. Geri kalanların hakkını yemek istemem. Bu benim fikrim. Gazinolarda komedyenlik yapmak çok zordur. Alkollü insanları eğlendiriyorsunuz. Bazısı kafayı iyice bulmuştur, sizi dinlemez bile. Gazinoda komiklik yapabildiyseniz her yerde yaparsınız. Bu nedenle Ateşböcekleri en uzun süre bu işi başarabilen ikiliyi oluşturmuşlardır. Artık bir anı olarak anıyoruz onları. Goebbels taktiğinde en önemli şey korkutmaktı. Önce korkutacaksın, sonra uygulayıp sindireceksin, sonra yasaklayacaksın, sonra tutuklayacaksın. Bu size hiç yabancı gelmiyor, değil mi? Tabii gelmez. İkinci Dünya Savaşı ile ilgili birçok film izlediniz. Orada bu gibi sahneler hep var. Ama insanlar çok iyi bilirler ki korkutmak (daha önce de söylediğim gibi) gün gelir, korkutanı da korkutur. Atatürk İstanbul’a geldiğinde yazları Florya Köşkü’nde kalıyor. Bir gün tebdili kıyafet yanında yaveri ile köyleri dolaşmaya çıkıyor. Tarlanın birinde bir köylü öküzüyle birlikte saban çekiyor. Yani ikinci öküzün yerinde kendisi var köylünün. Atatürk’ü tanımıyor. Soruyor köylüye Atatürk: “İkinci hayvanına ne oldu?” Köylü yanıtlıyor: “Haczettiler beyim.” “Haciz mi ettiler. Peki, neden?” “Borcumu ödeyemedim devlete ondan.” “Yahu yakınında Florya Köşkü var. İsmet Paşa oraya gelir, gidip derdini anlatsaydın ya...” Diyalog böyle devam eder. Atatürk buna çok üzülür. Ertesi günü adamı hem köşkte yemeğe davet eder hem de hayvanını geri verdirir. Aradan 90 yıl geçer. Köylüler devletten aldıkları krediyi ödeyemezler. Hemen traktörlerine haciz gelir. Fakat dertlerini dinleyecek kimse yoktur. Çünkü sistem işçiyi, köylüyü, yaşlıyı, emekçiyi sevmeyen bir anlayıştan gelmektedir. Köylülerin traktörlerine el koyan devlet hâlâ baştadır ve aradan tam 90 yıl geçmiştir. Buradan sonrasını artık ben sizin yorumlarınıza bırakıyorum. Bu gidiş iyi bir gidiş midir, değil midir, siz bir gün karar verirsiniz. Küçüktüm. Bir gün babam eve bir fagot getirdi. Çoğunun bildiği gibi fagot senfoni orkestralarının vazgeçilmez nefesli sazıdır. Genellikle obuaların yanında üç dört fagot yer alır. Sesi ne kalın ne incedir. En battal boydaki nefesli saz fagottur. Peki, babam bunu eve neden getirmişti o zaman? Babam alaturkacı. Fagot Batı sazı. Satılıkmış. Yıllar sonra düşündüm: “Acaba babam benim bu sazı denememi mi istedi?” Sonra birkaç gün geçti aradan. Babam aldı fagotu gitti. Bir daha da hiç lafı olmadı. Yaşam bazen gerçekten rastlantılarla doludur. Acaba ben o sazı deneyip heves etseydim babam da “Tamam, bunu sana aldım” deseydi belki ben bugün bir senfoni orkestrasının fagot sanatçısı olarak sahnelerdeki yerimi alacaktım. Fagot çok komik sesler çıkardığı için “orkestranın palyaçosu” olarak anılır. Bana uyuyor. Ama oyuncu oldum. Mandolin de aldılar bana, o da olmadı. Darbuka beni daha çok ilgilendirdi. Ritim. Ana rahminde ritim duymaya başlarız. Bu annemizin kalp atışlarıdır. Beynimize işler. Hayat ritimdir. Kalp atışlarımız, yürüyüşlerimiz, bir şarkıya el çırpışımız, tempo tutuşumuz hep ritimdir. Ritimsiz olmaz. Hayatın ritmini yakalayamazsınız hiç olmaz. Çünkü hayat ritimdir. Atatürk diyor ki: “Bir ulus sanata önem vermedikçe büyük bir felaketle karşı karşıyadır.”",https://www.cumhuriyet.com.tr/yazarlar/mujdat-gezen/baylan-gunleri-2267210
Müjdat Gezen,Siz yaptınız,23 Eylül 2024 Pazartesi,"Birkaç yıl önce Metin Akpınar’la ben cumhurbaşkanına hakaretten yargılanmıştık ya. Hatta bize “sanatçı müsveddeleri” falan gibi seviyeli laflar etmişti ya... O zaman yazdığım aşağıdaki yazımı buldum. “Çocukluğumu Bindirdim Tramvaya, O Gitti Ben Kaldım Yaya” kitabımda yayımlamışım. Bir daha aldım sizin için... Cumhurbaşkanına hakaretten yargılanıyoruz ya. Yeni bir evrak bulmuş avukatım Celal Ülgen. Metin’le beni ihbar eden adam ayrıca bizim avukatımız olarak görünüyor. Yeni bir adli skandal. Bir savcı telefon etti bunun üzerine. “Bunu siz mi yaptınız?” dedi. Ben de “Hayır, siz yaptınız” dedim... Picasso’nun “Kanlı Pazar” resmi çok ünlüdür. İspanya İç Savaşı’nda diktatör Franco’nun pisliklerini anlatır. Bir general bu resim sergisini gezerken bu resmin önünde duruyor ve oradaki Picasso’ya soruyor: “Bunu siz mi yaptınız?” Picasso yanıt veriyor: “Hayır, siz yaptınız.” Sağ ol Picasso. Bak senin resimlerin milyarlar ediyor hâlâ ve ne Franco var ortada ne de o zamanki siyasi yöneticiler. Dünya böyledir. Sanatçı gitse de sanatı onu yaşatır. Bu sistem, bu hukuk, bu yönetim gidecek. Kuraklık oldu mu köylerde yağmur duasına çıkılırdı. Diyanet İşleri bir şey yayımladı. Cuma günü bütün camilerde yağmur duası yapıldı. Ne var ki meteoroloji son dört gündür “Cumadan itibaren tüm ülkede yağışlar bekleniyor” demişti. Hepimizin mobil telefonlarının hava raporunda bu bilgi var. Diyanet bu raporu haber alır almaz cuma hutbesine yağmur duası koydu. Tamam, biz salağız, böyle şeyleri anlamıyoruz. Yani günlerdir meteorolojinin yayımladığı haberden haberimiz yok. Aslında dua edilecek bir ton şey var. Elektrik duası. Adalet duası. Ekonomi duası. Eğitim duası. İşsizlik duası. Dolar düşsün duası... Daha sayayım mı? Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al KANADI KIRIK BİR MARTIYI/ DENİZE DÜŞMÜŞ BİR KİRPİYİ/ ASFALTA ÇIKMIŞ KAPLUMBAĞAYI/ KURTARDIN MI HİÇ?/ KURTAR BENCE İNSAN BÖYLE İNSAN OLUR/ KENDİNDEN GAYRILARI DA/ SEVİNCE. Kristal bir vazo düşünün. Yere düşüyor ve kırılıyor. Siz bunu itinayla yapıştırmak için çaba gösteriyorsunuz. Dünyanın en etkili yapıştırıcılarını bulup kullanıyorsunuz. Ama o vazo bir türlü eskisi gibi olamıyor... Ben bunu birini kırdığım zaman düşünmüştüm. Acaba gönlünü nasıl alabilirim diye çırpındım durdum. Sonra baktım olmuyor, özür diledim... Ama asıl yapılması gereken Nasrettin Hoca’nın testi meselesidir. Hoca oğlunun eline testiyi vermiş ve çeşmeden su doldurmasını istemiş. Çocuk tam çeşmeye hareket edecekken hoca oğlana bir tokat atmış. Karısı, “Neden vurdun şimdi durup dururken oğlana” diye sormuş. Hoca, “Çeşmeye su doldurmaya gidiyor. Ya testiyi kırarsa?” demiş. Karısı, “E o zaman vururdun” deyince Hoca: “Testiyi kırdıktan sonra ne önemi kalır hatun” demiş. Kırdıklarım varsa beni bağışlasınlar. Bütün hayatını, insanları mutlu etmek üzerine kurmuş birinin insan kırması çok fenadır. Ukrayna’nın küçücük bir kentinde kaldırıma yapıştırılmış bir kareli kod var. Cep telefonunuzla ona yaklaşıp bakıyorsunuz ve o size kentteki müzeleri ve hangi yoldan oraya ulaşacağınızı söylüyor. Ukrayna. Daha kaç yıl oluyor ki sosyalist bloktan ayrılalı? Bir tabela var duvarda. İki genç öpüşüyor. O sokağa gelip o noktada öpüşmek için buluşan gençler var. Ukrayna. Küçücük bir ülke. Biz koskocaman bir ülkeyiz. Hadi bir sokağa böyle bir tabela as da göreyim gününü. Uygarlık başka bir şey. Üzülüyoruz ama biz böyleyiz. Gittikçe gerileyen ülkelerin başını çekiyoruz. Biz, Hindistan’dan sonra Asya’da ikinci, dünyada dördüncü sıradayız... Ne denir ki? Atatürk diyor ki: Birbirimize daima gerçeği söyleyeceğiz. Felaket ya da mutluluk getirsin, iyi ya da kötü olsun, daima gerçekten ayrılmayacağız. Notum: Atatürk ta o günden bu günü görmüş.",https://www.cumhuriyet.com.tr/yazarlar/mujdat-gezen/siz-yaptiniz-2250335
Müjdat Gezen,Devlet - millet,08 Temmuz 2024 Pazartesi,"Bu devlet milletiyle hiçbir zaman barışmadı. Sanki millet, devleti yapan değilmiş gibi. TRT ekranından Avrupa Futbol Şampiyonası’nı izliyorum. Alman milli takımın kaptanı Türk. Başka Türk asıllı oyuncuları da var. TRT’nin gariban spikerlerinin dilleri, bir türlü iki Türk asıllı oyuncuyu övemiyor. Ödleri kopuyor başlarındaki yöneticilerden… O gençlerin dedeleri Almanya’ya turistik gezi için gitmediler. Kendi memleketlerinde açtılar, işsizdiler. Almanya’da ekmek paralarını aramak için çıktılar yollara. Dil bilmiyorlardı. İlk zamanlar çok çektiler. Üçüncü kuşaktan itibaren bir rahatlama oldu ama bu defa da Avrupa’da aşırı milliyetçilik güçlendi. İstemediler kendi ülkelerinin ekonomisi kurtaran bu göçmenleri. Onlarda devletle millet aynı düşüncede oldu bu konuda. Aşırı milliyetçilik güç kazandı. Gelgelelim artık orada öyle bir Türk nüfusu oluşmuştu ki ve genç kuşak Türkler öyle başarılara imzalar atıyorlardı ki. Alman Milli Futbol Takımı’nın kaptanlığını bir Türke verdiler… Benim için zaten böyle kavramlar geçerli değildir. Biraz yukarı çıkıp bakınca bunların hiçbir önemi kalmıyor. Eğer dine, dile, ırka sığınırsanız da o zaman oturup düşünün: “Adem’le Havva” hangi dinden, hangi millettendi?... Anan mutlak anandır, ama baban belki babandır. Bu söz meşhur Urfalı Babi’nindir. Anadolu’dan çıkma doğru bir deyiş. Dinimizde de biri öldüğünde annesinin adıyla gömülür. “Falanca hanımdan olma bilmem kim…” diye. Anne garanti çünkü doğuruyor işte. Ama baba hiçbir zaman garanti değil. Yalakaları kastetmiyorum. Onların da birer veya daha fazla babaları olduğu muhakkak. Ama yıllardır bizlere açık açık hakaret ve haksızlık eden bu yalakaları bir gün isim isim açıklamak gerekiyor. Henüz zamanı var. Bazı politikacıları da anarak yapmak gerekecek bu işi… Dedim ya yukarıda da. Bu yazıyı onlarla kirletmek yerine güzel şeylerden söz etmeye dönüyorum. Hâkim bir boşanma davasında adama sormuş: “Kiminle evlisin?” Adam: “Bizim karıyla.” Hâkim: “Oğlum sen hiç erkekle evleneni duydun mu?” “Duydum.” “Kim” “Bizim karı…” İşte böyle şeylerle gidelim, daha iyi. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Atatürk diyor ki: Büyük tehlikeler önünde uyanan milletlerin ne kadar sebatkâr oldukları tarihen müspettir. Kanal İstanbul’u anlamaya çalışıyorum. Belki de İstanbul’umun kaderini değiştirecek bir proje. Fakat anlayamadığım pek çok şey var bu konuda. Cumhurbaşkanının rüyasıymış bu. Açıklamasında Boğaz’da olan kazaların önüne geçmek için olduğunu söyledi. Kırk yıl önce Independenta adlı gemi Marmara çıkışında patladı. Mazotu uzun süre denize aktı. Gerçekten kötü bir durumdu. Ama sonra böyle büyük bir kaza olmadı. O nedenle boğazdaki trafik kazalarını önlemek fikri beni tatmin etmedi. Böyle kanallar açılırken gereksinimlerinin ne denli yararlı olacağına bakılır. Süveyş ve Panama Kanalları bunun en güzel örneğidir. İkisi de olmasa kocaman iki kıtayı dolaşmak zorunda kalıyordu gemiler: Afrika kıtası ve Güney Amerika kıtası. Oysa bu iki kanal denizcilikte devrim oldu. Peki, Kanal İstanbul nasıl bir işlevi yerine getirecek? Kazaları boş ver, onu yedik. Olacak şey değil 40 yıl önce olmuş bir patlamayı örnek olarak vermek. Üç dört kere de yalılara çarpan gemiler oldu. Hiçbir şey olmadı. Trafiği kolaylaştırmak içinmiş yani Karadeniz’e çıkacak gemiler boğazı, Karadeniz’den inecek gemiler Kanal İstanbul’u kullanacakmış. Bunun kime yararı var ben anlamıyorum ki. Boğaz trafiği yıllardır düzenli işler. Kılavuz kaptanlar vardır. Ben alçakgönüllü anlatıyorum ama eski bir bahriyeli ve ehliyeti olan bir tekne kaptanı olarak da rahatlıkla söyleyebilirim ki bu projenin asıl nedeni bu olamaz. Burada başka bir şey var. Bu benim tahminim değil. Bilim insanları, bu işle ilgili olanlar açıkça söylüyor zaten asıl nedeni. Çok önceden kanalın geçeceği bölgeden arazi edinenler var. Yurtiçinden, yurtdışından. Durup dururken. Oğlum siz bizi açık açık salak yerine mi koyuyorsunuz? Evet, yıllardır bunu yaptınız, ama artık ayıp oluyor. Bunu yapmayın. Kanalı da. Adalet sisteminde reform yapacaklarmış. Hiçbir şey yapmasanız yeterli. Savcıları, yargıçları baskı altında tutmayın yeter. Adamlar sizin sisteminiz içinde feleklerini şaşırdılar. Aşağı tükürseler sakal yukarı tükürseler bıyık. Diyecekseniz ki: “Tükürmeleri şart mı?” Efendim ben bunu lafın gelişi olarak söylüyorum, laf olsun diye. Çünkü sık sık yargılanıyorum ve utanıyorum oradaki durumları görünce. Hükümetin gazetesi bana alenen “P... nk Müjdat” diye manşet attı. Dava açtık, kaybettik. “Fikir özgürlüğüdür” dedi yargı. Şimdi ben bu yargıya, yargıca, savcıya ne diyeyim? Ne desem suç olacak. O nedenle onları partileri ve aileleriyle baş başa bırakıyorum. Ama yüzde yüz eminim ki -eğer yaşarsam- o günleri gördüğümde, bir tekiyle yüz yüze gelirsem ki mutlaka geleceğim, söyleyecek birkaç sözüm olacak. Hatta birini burada söyleyebilirim: “Rahat uyuyor musunuz?”",https://www.cumhuriyet.com.tr/yazarlar/mujdat-gezen/devlet-millet-2224872
Müjdat Gezen,Süveyda,19 Ağustos 2024 Pazartesi,"İzmirli gazeteci kardeşim, Atilla Köprülüoğlu’nun yeni kitabı Süveyda. Uğur Dündar, Ataol Behramoğlu, Haluk Şahin, ben arka kapağına Atilla ile ilgili satırlar yazmışız. Şöyle demişim: Sevgili kardeşim Atilla’nın bu ikinci kitabı. İlkini zevkle okumuştum. Umuyorum bu yeni kitabında da sizlerle aynı duyguyu paylaşırız. Çünkü Atilla özel hayatında olduğu gibi gazetecilik ve yazarlık hayatında da kimseyi incitmeyen, iyi huylu, bunu kalemine yansıtan bir kardeşimdir. Kitabını okumanızı salık veririm. Eğlenceli zamanlar geçireceksiniz. Halit Abi’min oğlu. Hep ilkeli ve erdemli işler yaptı. Sonuncusu çok kötü bir şey oldu... Madımak katliamının öncesini ve sonrasını anlatan dört saatlik “Madımak Belgeseli.” Bir bölümünü televizyonda izledim. Uzunca bir fragman gibiydi. Madımak olayının olduğu gece Aziz (Nesin) Abi’nin ağzından dinlemiştim. Bu belgesel uluslararası festivallerde yarışacak. Şimdiden çok ses getireceğine inanıyorum. Politikacılar hiçbir zaman aptalları hedef almaz. Onlar ortalamayı hedeflerler. Çünkü toplumun yüzde 80’i ortalama zekâya sahiptir. Biz bir ara Hollandalıları inekçi, Polonyalıları salak, İsveçlileri alkolik olarak tanımlamıştık. Hâlâ böyle düşünen ileri zekâlılarımız vardır. Ama son yapılan bir araştırmada IQ’ları en yüksek Avrupalı toplum bu üçü çıktı. Biz çok akıllıyız canım. O kadar akıllıyız ki sırf bu yüzden AB’ye almıyorlar bizi. Aklımız onlar için büyük tehlike. Ama ülkemizdeki seçim sonuçlarına baktığımızda cumhurbaşkanı kıyılar, kenarlar, sahiller diye Marmara, Ege, Akdeniz bölgelerindekileri aşağılıyor. Ne kaderdir ki buralardan da ona bir türlü oy çıkmıyor. Bu kesim akıllı mı, aptal mı iyi bakmak lazım. Madem böyle bir ayrım yaptınız, bunun bedelini de her seçimde böyle ödersiniz işte. Okumuş, eğitimli, zeki insanlar bunlar kardeşim. Fazla kurcalama bence... Yağmurlar çimenleri, doğayı besler; kitaplar insanları. Kitap okumayan bir toplumuz. Az okuyan diyelim hadi. Oysaki öylesine zevkli bir şey ki okumak. (Yazmak da öyle.) İki şeyi hiç unutmuyorum. Bir Moskova metrosu, iki Tokyo şehri. Moskova metrosunun her katı ayrı bir müze niteliğindedir. 1976 yılında gittiğimde Bolşoy Balesi ve Operası, Lenin’in mozolesi ve Moskova metrosu en önemli üç turistik yerdi bize gösterilen. Unutamadığım ise şuydu: Metroya yürüyen merdivenlerle iniliyordu ve inenlerin pek çoğunun elinde kitap vardı. E tabii, Çehov gibi, Dostoyevski gibi, Gorki gibi buraya sığdıramayacağım büyüklükte onlarca büyük edebiyatçıyı yetiştiren toplumlar, her birinden birer kitap okumaya kalksa hayatı okumakla geçer. O nedenle metro merdivenlerinde de okur, parklarda da okur, sokaklarda da okur. Sokaklarda okuyan ikinci toplum ise Japonlardı. Yürürken okuyanlara rastladım. Okumayı o denli seviyorlardı ki sadece bir gazetenin tirajı 3 milyondu. Ben bu yaşıma geldim, bizde tümünün toplamı bu kadar yapmıyor ve gittikçe de azalıyor. Koca koca gazeteler satılıp iktidarın uşaklığına soyununca tirajları baş aşağı oluveriyor. Okur haklı. Ne diye bizi kandırıyorsunuz? Sırf çıkarlarınız uğruna bu kadar bukalemunluk ayıp değil mi efendiler?... Uygarlığın cep telefonuna, Aborjinlerin yaşam felsefelerine bayılıyorum. Biri ilkel bir toplum, biri medeniyet. İkisinin de gereksinimi benim hayatımda var. Aborjin kol saati kullanmıyor ya, ne harika bir felsefe: “Zamanı durduramıyor ki” diyor. Onun zaman kavramı bambaşka yerlerde. Uygarlığa gelince, ben hâlâ radyo, televizyon ve cep telefonlarının nasıl çalıştığına akıl sır erdiremiyorum. Benim doğduğum yıllarda biri bana deseydi ki: “Bir alet çıkacak, Japonya’da atılan golü sen aynı anda Türkiye’de göreceksin.” Zaten kafam böyle şeyleri almaz, bir de böyle bir şeyle karşılaşınca apışıp kalırdım. Bilimle, fenle uğraşanlar bunu birkaç sözcükle anlatabilirler. Onların birçoğu bilim adamı. Ben hâlâ “Nasıl Yapılır?” programını izlerken basit kutulama fabrikalarına bile akıl erdiremiyorum. “Allah Allah, nasıl yapmışlar bunları?” diye aptalca şaşırıp kalıyorum. Bilim başka şey. Kutsal. Adamlar bir aşı buluyorlar, insanlığı kurtarıyorlar. Biz de oyunculuk mesleğini seçtiğimiz için “Acaba insanları nasıl eğlendiririz de mutlu ederiz?” diye karınca kararınca bir şeyler yapmaya çalışıyoruz. Ama fen ile tiyatroyu yan yana koyduğunuzda elma ile ayvayı toplayıp işi biraz sulandırıyorum. Ben bilime aşığım. Sanatla ise hep platonik takıldık. BOĞULDUM BEN BİR TARİHTE/ DENİZİN TA DİBİNE GİTTİM. / KURTARDILAR BENİ/ YAŞADIM SONRA/ TA BU YAŞIMA KADAR. / DAHA NE OLSUN/ YAŞADIM YAŞAYACAĞIM KADAR.",https://www.cumhuriyet.com.tr/yazarlar/mujdat-gezen/suveyda-2238980
Müjdat Gezen,Cumhuriyet (22 Temmuz 2024),22 Temmuz 2024 Pazartesi,"Bizim gazete her zaman olduğu gibi “en güvenilir basın organı” seçilmiş. Nedeni ortada. Atatürk kurdurmuş ve kurmuş Cumhuriyet’i. Bu gazete, ilkelerinden ödün vermeden bir asrı devirmiş. Aklıma küçük şiirim geldi. Cumhuriyet’e ithaf olsun. İlke İlkelerin olacak Seni satın alamayacaklar. Aptalların uydurduğu Atasözlerine kanmayacaksın: “Paranın satın alamayacağı şey yoktur.” “Herkesin bir fiyatı vardır” Gibi sözlere kanmayacaksın. Onurunla, kimliğinle, beyninle akıllı yaşayacaksın. Üreteceksin, seveceksin, sevileceksin, inançlarının arkasında duracaksın. Sevgilerin karşılıksız, yardımların gizli olacak, Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Seni attan, ottan ayıran özelliğin farkına varacaksın, Çünkü sen insansın. Ve bunu yakaladığın gün bembeyaz yaşayacaksın. Ceyhun Atuf Kansu, Atatürk’ün Samsun’a çıktığı tarih olan 1919 yılında doğdu. Yazarlığında ve şiirlerinde Anadolu ve eğitim sevdasını vurguladı. Doktordu. Bu kitabın yeniden yayımlanması yazım dünyası için bir kazançtır. Gürol Sözen desenlemiş. Bilgi Yayınevi basmış. İçindeki şiirleri daha önceden anımsıyorum. Ama yeniden okuduğumda aynı heyecanı yeniden yaşadım. Özellikle Atatürk Marşı bence bestelenmeli. Hele hele Fazıl Say yaparsa daha da güzelleşir. Okumanızı salık veririm. Türk sinemasının en renkli simalarından biriydi. Lezzetli adamdı. Anılarını anlatmaya başladığında ağzının içine bakardınız. Hollywood’da bile filmlerde oynadı. Eski bir yalıda film çekiyorlar. Ev sahibi biraz titiz. Daha doğrusu fazla titiz. İkide bir gelip gelip: “Feridun Bey, rica edeyim burada sigara içmeyin. Bina ahşap, Allah korusun” diyor. Az arası geçiyor, kadın yine geliyor ve “Feridun Bey, rica edeyim ayaklarınızı sehpaya dayamayın, antikadır” diyor. Feridun abinin tepesi atıyor ama kibar adam ses etmiyor. Çekim bitiyor. Tam evden çıkacaklar Feridun abi, “İncik boncuk incik boncuk” diye seslenmeye başlıyor. Kadın soruyor: “Hayrola Feridun Bey, bir şey mi arıyorsunuz?” “Yok yok hanımefendi” diyor Feridun abi, “iki küçük yılanım vardı, cebimden kaçmışlar ama ziyanı yok, yine geleceğiz nasıl olsa” deyip kapıdan çıkıyor ve gidiyor. Bana bunu kendi anlatmıştı. Amerika’da nasıl filmlerde rol aldığını, açken karnını nasıl doyurduğunu, orada neler yaptığını, Cannes Film Festivali’ne nasıl katılıp başından neler geçtiğini anlattığında bizim yaptıklarımız bunların yanında figüran kalır demiştim. Şimdi siz bu olayları merak ediyorsunuz değil mi? İleride belki anlatırım. *** İçime sinmedi. Hani televizyonlarda “az sonra” var ya. Hiç sevmem. Ne söyleyeceksen söyle işte. Yok, az sonra... Yukarıda Feridun Çölgeçen’le ilgili ileride anlatırım dedim ya. İçime sinmedi bu. Bir anekdot daha anlatayım Feridun abiden. Amerika’ya gitti. Los Angeles’ta sinema piyasasında iş arıyor. Para bitmiş. Karnı aç. Buradan sonrasını onun ağzından anlatacağım. “Karnım zil çalıyor, iki gündür açım. Bir yerden geçerken gözüme bir pankart ilişti: ‘Kelebek Sevenler Derneği Yemeği.’ Hemen girdim içeri. Açık büfe. Fakat ben kelebekler konusunda hiçbir şey bilmiyorum. Orada bazı köşelerde çeşitli kelebeklerden stantlar yapmışlar. Falso vermek istemiyorum. Açık büfeye dalmadan önce kelebeklerin isimlerini inceledim. Bir ikisini aklımda tuttum. Biri yanıma yaklaştı: ‘Sizi ilk kez görüyorum, sanıyorum bizdensiniz, papyonunuzdan anladım’ dedi. ‘Ben Türk kelebekçilerinden Feridun Çölgeçen. Branşım Kolimatis Kanatlıları üzerine’ dedim. ‘Çok mutlu oldum’ dedi adam, ‘Demek Türkiye’de bu tür var, hiç bilmiyordum. İçki almaz mısınız Mr...’ ‘Çölgeçen’ dedim. Tıka basa yemişim. İki gündür açım. O günden sonra başladım, buna benzer tabela pankartları kovalamaya. ‘Flamingo Meraklıları Derneği Yemeği.’ Daldım içeri. Açık büfe yok. Herkes masalarda ve isimler var. Bu fena oldu. Yetkiliyi sordum. Biri geldi yanıma. ‘Neden benim adım yok?’ diye çıkıştım adama. Kibar biri. Sormadı bile. ‘Özür dilerim efendim, buyurun istediğiniz masaya oturun’ dedi, gitti. Bir boş koltuk buldum oturdum. Yemekler harikaydı. O günde böyle geçti. Ertesi gün sokaklardayım. Buldum aradığımı: ‘Çekirge Takipçileri Yemeği’... Boşuna dememişler; bir sıçrarsın çekirge, iki sıçrarsın çekirge, üçüncüde yakalanırsın. Aynen öyle oldu. Ben pankartı görünce daldım içeri. Açık büfe. Başladım yemeğe. Tabii çekirgeler konusunda en ufak bir bilgim yok. Yanıma biri yaklaştı. Sordu. Ben Türkiye’den geldiğimi işimin merakımın çekirgeler olduğunu söyledim. Adam çok mutlu oldu. Az sonra aynı adam mikrofona çıktı ve beni anons etti: ‘Aramızda ta Türkiye’den gelen bir çekirge uzmanı var, kendisini mikrofona davet ediyorum’ dedi. Eliyle bana buyur etti. Ağzımda lokmalarla çıktım mikrofona. Türkiye’deki çekirgelerden söz ettim. Hatta Bursa şehrinde bu isimde bir semt olduğunu söyledim. Çekirgelerin aslında ne kadar yararlı ve iyi kanatlılar olduğunu anlattım. Ancak salonda bir soğukluk olduğunu da hissetmeye başladım. Konuşmamı bitirip indim. O adam yanıma geldi ve ‘Siz bu güzel yemeği sabote etmeye mi geldiniz beyim, biz çekirgelere karşıyız. Ürünlerimizi perişan eden bu yaratıkları nasıl översiniz, lütfen burayı terk edin’ dedi. Açık büfeden son lokmamı da yiyerek çıktım oradan. Artık daha dikkatli olmam gerekiyordu. Bedava yemek yemek işi hoştu ama bu son durum çok nahoştu dostum.” Atatürk diyor ki: HER TÜRLÜ BAŞARININ, HER NEVİ KUVVETİN, KUDRETİN KAYNAĞI, MİLLETİN KENDİSİ OLDUĞU KANAATİM TAMDIR. *** Halk TV, ana haber sunucusu Seda Selek ile yollarını ayırdı. Daha önce de çok sevdiğimiz Ayşenur Arslan’la ayırmıştı. Daha böyle birkaç isim sayabiliriz.  Dileriz ki, severek izlediğimiz bu kanal izleyicisini daha fazla üzmez.",https://www.cumhuriyet.com.tr/yazarlar/mujdat-gezen/cumhuriyet-2229677
Müjdat Gezen,Hayvanlar,03 Haziran 2024 Pazartesi,"Yaşamım boyunca hayvanları çok sevdim. Hemen hemen evde beslenebilecek ve beslenemeyecek hayvan bırakmadım. Kedi, köpek, güvercin, kanarya, tavuk, tavşan, kaplumbağa, balık, papağan, maymun bunlar benim hep can yoldaşım oldu. Bir süredir hükümetin çıkarmaya çalıştığı sokak köpeklerini uyutma yasası derinden yüreğimi acıtıyor. Lütfen bilimadamlarına sorsunlar. Bunun başka bir yolu var. ABD’deki eyaletlerin birçoğunun adı Türkçeden gelmedir. Örnekleri ve öyküleriyle anlatacağım Ayova: Bir ovada ay doğmuş, oradaki bizimkiler adını Ay Ova koymuşlar. Teksas: Bizimkilerden biri saz çalıyormuş. Kızılderili, “Başka sazın yok mu” diye sormuş. “Yok, teksaz.” Kızılderili reisi bizim saz çalana kızmış ve sazının sapını adamın arkasına sokmuş, oranın adı Arkansaz olarak kalmış. New York adı da yine Türkçeden gelmedir. Bizimki arkadaşına “Ne var ne yok” diye sormuş, New York olmuş. Daha çok var da şimdi aklıma gelmiyor. Sazı kötü çalmış bizimki. Kızılderili reisi sazla kafasını kanatmış: Kansaz olmuş. Yani anlayacağınız pek çok eyaletin adı aslına Türkçeden geçme. Benim genel kültürüm iyidir. Diyeceksiniz ki: “Bu yaştan sonra bunlarla mı uğraşıyorsun?” Evet. Yoksa şu dönem başka türlü geçer mi? Siz de yapın. Saçmalayın. İyi gelecek. ??? Otobid ile ücretsiz ekspertiz Otobid Fiyatı Gör Kışın evlere kapanınca şiirler yazmaya, resimler yapmaya başladım. Yayımlanan şiir kitabımın içine de yaptığım resimleri koydum. Şiirlerden birini sizler için buraya aldım. MUSTAFA’M KEMAL’İM Gri mavi gözlerini Gözlerime dikti Baktı, baktı, baktı Öyle, bulutluydu ki Sanki çerçevedeki resimden Çıkacaktı. Ve atına atlayıp Askerinin önünde Kesin göklere uçacaktı. Bazı insanlar vardır Bin yılda bir gelir dünyaya Mustafa’mdır Kemal’imdir adı. Şimdi yaşıyor olsaydı Kesin atına atlayacaktı Ve kesin şahlanacaktı atı... “İnkılabın hedefini kavramış olanlar, daima onu muhafazaya muktedir olacaklardır.” Mahallemizin çocukları ve gençleri olarak biz birbirimizi çok sevdik. Aradan 77 koca yıl geçmiş. Erden beni telefonla aramasa, Tınaz’la uzun süre görüşmesem, Sait oyunlarımın tümüne gelmese, Saim telefon etmese, Hayri seyrek de olsa hatır sormasa ben üzülürdüm. Toplanıp yemek yiyorduk. Çok eğlenceli geçer bu yemekler. Hatta birkaç kez bizim okulun Uğur Mumcu Lokali’nde ailelerimizle birlikte toplanıp fasıl yaptık. İçtik, şarkılar söyledik, eğlendik. Yine yapacağız. Kaç kişiye nasip olmuştur üç çeyrek asırlık arkadaşlık? Hepsini çok seviyorum. Bunca yıl birbirimizi hiç kırmadık. Ölünceye kadar da böyle gidecek. Konfüçyüs demiş ki: “Yaşlandığında üç dostun kalmışsa bahtiyarsın.” Ben hepsi kalsın istiyorum. Gidenler zaten gitti. Artık yeter. Altan İrtel çok önemli bir müzik adamıydı. Bizim Yaman’ın (Tüzcet) yakını olurdu. Ben de severdim Altan abiyi. Devekuşu Kabare’nin bestelerini yapardı. Harika bir sözü vardı: Düşünce düşünce ayağa dayanırsın dayağa. Amansız bir hastalığa yakalandı. Hastanede canı sucuklu yumurta istemiş. Yaman elinde elektrik ocağı, sahan, sucuk, yumurta, ekmek, odasına dalmış. Yakmış ocağı, kesmiş sucuğu, kırmış yumurtayı, kokutmuş bütün hastaneyi. Gelmiş hemşire, “Siz ne yapıyorsunuz burada?” diye çıkışmış. Yaman gayet rahat cevap vermiş: “Sucuklu yumurta.” Yaman şair kardeşimiz Ayhan Kırdar’a da hastanede özel yemekler yapardı. Yasaktı ama o yapardı. Yine fırçalamışlar Yaman’ı, “Nedir bu?” diye. Yaman “Çok beğeneceksiniz” demiş ve kadına bir çatal uzatmış. Ayhan Kırdar çok iyi bir şairdi. Altan İrtel çok büyük bir müzik adamıydı. Yaman Tüzcet de yaşamını sanata adamış bir insandı. Bence tümü “hakkı yenmişler sınıfı”ndandır. Bunca boş adamın makul görüldüğü şu ülkede.",https://www.cumhuriyet.com.tr/yazarlar/mujdat-gezen/hayvanlar-2213309
Müjdat Gezen,Dedem Nasrettin Hoca,01 Temmuz 2024 Pazartesi,"1974 yılıydı. Bir kitap yazmak üzere Ankara “Milli Kütüphane”ye gitmeye başladım. Konu Nasrettin Hoca idi. Doğduğu köy Hortu’ya gittim. Yıllar sonra Akşehir’de Nasrettin Hoca’nın heykelinin yanına benim de heykelimi diktiler. Geçen gün, yeni belediye başkanı Dr. A. Nuri Köksal ziyaretime geldi. Bu yılki “Altın Eşek Ödülü”nü bana verdiklerini söyledi. Çok mutlu oldum. Akşehir Belediyesi’ne ve Akşehir halkına teşekkür ediyorum. İlk Anadolu turneme 1963 yılında çıktım. Onları anlatmayacağım. En son, 15 yıldır çıktığımız turnelerdeki otobüsün içini anlatacağım sizlere. Diyelim ki İzmir’e gidiyoruz. Kadromuz en az 45 kişi olur. Gidişte üç oyunumuz vardır otobüste. Sessiz sinema, ünlü birini açmazla bulma. Yirmi bir soru. Genellikle önce iki takıma ayrılır ve 21 soru oynarız. Ünlü birini tutar bir takım. Yirmi soruda yanıtların sadece evet ve hayır olması koşuluyla o kişiyi bilip 21. soruda ismini söyleyebilirsek oyunu kazanırız. Sıra karşı takıma geçer. Herkesin bildiği basit bir oyundur bu. Benim rekorum birde bilmektir. Tutulan ismi otobüsteki herkesin biliyor olması şarttır. Bir keresinde yıllar yıllar önce karşı takım oynadı sıra bize geçti. Biz Hazreti Musa’yı tuttuk. Bilemediler. İtiraz ettiler: “Böyle biri de tutulabiliyor mu yani?” “Tutuluyor” dedik. Bunlar hararetle “Ya, peki o zaman biz de tuttuk” dediler. Oyun başladı. Ben “Hazreti İsa’yı tuttunuz” dedim. Karşı takım itiraz etti: “Kim söyledi?” diye. “Siz söylediniz hemen o isim tutulur mu?” dedim. Son 15 yılda oynadığımız en ilginç oyun açmazdı. Evde yaz aylarında Savaş, Sumru, Mustafa, Leyla, ben bu oyunu çok sık oynardık. Oyun kolay gibi görünen son derece zor bir kafa oyunu. Bir taraf ünlü birini tutup baş harfini söylüyor. Karşı taraf o baş harften ünlü birini söylemek zorunda. Ama iş bu kadarla bitmiyor. Diyelim ki “İ” harfi ile birini tuttular. Karşı taraf bu harfle birini söyleyecek. Ama direkt söylemiyor ismi. Soruyor: “Ünlü bir eski pop sanatçısı mı” “İlhan İrem değil” diyecek karşı takım. Çünkü tuttukları kişi İsmet İnönü. “Pekiii, ünlü bir İskandinav oyun yazarı mı?” “İbsen değil” diyor karşı taraf. Yani iki takımda çok isim bilmeli. “Cumhurbaşkanlığı yaptı mı?” “İlyiç Ulyanof Lenin değil” Sonunda ismi tutan takım bir ara sıkışıyor. Karşı taraf açmaz istiyor. Mesleğini söylüyor. “Mesleği asker ve politikacı.” “O zamaaan... İki savaş zaferi kazanmış mıdır?” diye soruyor takım... Şimdi İnönü değil diyecekler, diyemiyorlar çünkü karşı takım buldu tutulan kişiyi. “İsmet İnönü” diyor diğer takım ve oyunu kazanıyor... Nefistir. Oynamanızı salık veririm... Bizim otobüs yolculuklarımız giderken böyle geçerdi. Dönüş, oyundan sonra aynı gece olduğundan oyun bitiminde yemek yenir ve otobüste herkes uyurdu. Yine gelse o günler... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet *** İNSANLIK İÇİN BİR DAMLA SUYUM SİZ NE DERSENİZ DEYİN ALÇALTIN YÜCELTİN BEN BUYUM. Nurten şu anda Los Angeles’te yaşıyor. 88 yaşında. En eski, fakat eskimeyen aile dostlarımdan biri. Hikâyesi harikadır. Nurten, Frank Sinatra ve Walt Disney hayranı. Eşi Ahmet abi, İstanbul’da “Papirüs” adlı lokalin işletmecesi. Vaktiyle Paris Hilton’un metrotelliğini yapmış, işi iyi bilen biri. Çok yakın dostuz. Yeşil Kart başvurusu yaptılar Amerika’ya. Çıktı, gittiler. Ahmet abi Frank Sinatra’nın işlettiği restorana; Nurten Walt Disney Stüdyolarına. Yani başka bir şey isteseler olacakmış. Nurten, Frank Sinatra’nın bir konserine bilet buluyor. Önce dış kapıda bekliyor. Geliyor Sinatra, arabasından iniyor ve çok sayıda koruması var. Nurten sesleniyor: “Sinatra, Mr. Sinatra, seni görmek için İstanbul’dan geldim.” Frank duymuyor bile, giriyor salona. Nurten deliriyor. Aradan yıllar geçiyor. Kocası Sinatra’nın restoranında çalışıyor ama Sinatra’nın oraya uğradığı yok. Ve günlerden bir gün Ahmet abinin yardımcısı “Nurten, bu akşam Frank Sinatra’nın evine gitmek ister misin?” diye soruyor. O gece Noel. Evde yemek var ve o yemek Sinatra’nın restoranından geliyor. “Siyah etek giy, beyaz bluz, benim yardımcım olarak gireceksin eve” diyor arkadaş. Nurten’de bir heyecan anlatılamaz. Her ne kadar son zamanlarda Sinatra yaşlı ve hasta ise de Nurten onu yakından görecek. Giriyorlar eve. Herkes bahçede. Nurten Sinatra’yı arıyor meraklı gözlerle. Yok. Bir odaya dalıyor. Bir koltukta oturmuş Nurten’inki, sakalı uzamış. Ufka doğru bakıyor. “Nasılsınız, Mr. Sinatra?” Cevap yok. Nurten dönüyor eve. “Keşke onu bu halde hiç görmeseydim” deyip durdu yıllarca. Frank Sinatra bir süre sonra hayattan ayrıldı. Nurten’in eşi Ahmet abi de öyle... Ve... Sinatra’yla aynı mezarlıkta yatıyorlar. Nurten kendine de orada yer ayırttı. İzmir. Hayatımın şehri. Onunla ilk 1966 yılında tanıştığımı daha önce anlattım. 1970 yılından itibaren ise artık tiyatro yaşamımın yerini gazino sahneleri alıyordu. Her yılın 20 Ağustos-20 Eylül’ü Enternasyonal İzmir Fuarı’nın açık olduğu bir aylık süreydi. Bütün sanatçılar fuardaki bahçe gazinoları ile anlaşırlar ve bir ay süreyle orada çalışırlardı. Komedyenler assolistten biraz önce sahneye çıkar, havayı değiştirir, sahneyi ısıtır ve assoliste hazırlardı. Çünkü genellikle az önce bir ses sanatçısı daha çıkmış olurdu. Üst üste şarkı olmasın diye böyle bir akış düşünülmüştü. Genellikle benim işim saat 24.00’te sona ererdi. Sonrasında yine sanatçılarla, arkadaşlarla buluşur, ya bir restorana, ya çöp şişçi Topçu’ya ya da gecenin ilerlemesini bekleyip paçacı Hamza’ya gidilirdi. Bir gün Hamza’da beyin paça yiyoruz. Demek ki beyne ihtiyacımız var. Zeki Müren de orada. Bizim masa çok neşeli. Zeki abi bana bir laf attı: “Müjdatçığım özel hayatında o kadar fazla espri yapıyorsun ki sahnede yapılacak bir şey kalmıyor.” Bu taşlamanın nedenini anlamıştım. Daha önceden de sözünü ettiğim gibi taklidinin yapılmasından hoşlanmıyordu... Hiç yanıt vermedim. Biz yine gülüp eğlenmeye devam ettik. Ama benden daha sonra özel olarak rica edince artık Zeki Müren taklidi yapmaktan vazgeçtim. Oysa en çok alkış alan bölümlerden biriydi programımda. İzmir günleri anlatmakla bitmez. Yaşanan kısa süreli aşklar, arkadaşlıklar, fuar bitince herkes evine, köylü köyüne misali, uzunca süre birbirleriyle hiç görüşmeyen sanatçılar... Yine de güzel günlerdi, güzel bir aydı ve en güzel yıllarıydı Türkiye’nin. SEKSEN YAŞINDAN SONRA ACELEYİ YAVAŞ YAPMAYI ÖĞRENDİM.",https://www.cumhuriyet.com.tr/yazarlar/mujdat-gezen/dedem-nasrettin-hoca-2222382
Müjdat Gezen,'Cumartesi Anneleri',10 Haziran 2024 Pazartesi,"Kenan Evren’in eseridir bu. Onun devrinde kaybolan, sorguya alınıp dönmeyen pek çok genç insan ölmüştü. Ben Evren gibi kişilerin arkasından kötü konuşmayı sevmem. Ama bu adamın elle tutulur hiçbir yanı yoktur. Çok cahildi. Ve zekâsı tartışılırdı. Keşke olmasaydı. O zaman CUMARTESİ ANNELERİ olmayacaktı. Masai kralı arkadaşım olur. “Saçmalama” mı dediniz? Anlatayım o zaman. Şu anda asası bende mesela. Kadıköy’de sevdiğim bir arkadaşım var. Artemis dükkânının sahibi İrfan, benim Masaileri sevdiğimi biliyor. Sık sık gider Afrika’ya, masklar toplar, antikalar bulur. Otantik kültürü iyi bilen bir uzmandır. Bu konuda televizyon programı da yapıyor. İrfan yıllar önce Kenya’ya gittiğinde kralı ziyaret ediyor. Genç bir adam. Oxford mezunu. Eski kral oğlunu İngiltere’de okutmuş. Baba ölünce genç adam Kenya’ya dönüp kabilesinin başına geçmiş. İrfan ona benim Masaileri sevdiğimi söyleyince kral elindeki asayı İrfan’a vermiş ve “Senin arkadaşın benim de arkadaşımdır, bunu benim hediyem olarak ona ver” demiş. O asa bende. Sahnede gösterdim. Peki, ben bu ilkel kabileyi neden seviyorum? Pek çok neden var ama biri beni yakından ilgilendiriyor. Bunlar avcılık ve bitki toplamakla karınlarını doyuruyorlar. Ancak bazılarının şansı o gün iyi gitmiyor. Eli boş dönenler ve dolu dönenler, boş ve dolu yemek kaplarını reisin çadırının önüne bırakıyorlar. Reis, boş kapları çok dolu olanlardan alarak eşitliyor. Sonra herkes yemek kabını geri aldığında tüm ailelerin karnı o gün doymuş oluyor. Sloganları da şu: “Komşun açken sen tok uyuyamazsın."" Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet BATAKLIKTA DOLAŞIYORSAN, PAÇALARINA ÇAMUR BULAŞMASINA ENGEL OLAMAZSIN. “BİR MİLLET VARLIK VE BAĞIMSIZLIĞINI SAĞLAMAK İÇİN MÜMKÜN OLAN HER ŞEYİ YAPTIKTAN SONRA BAŞARILI OLUR.” Hitler, Polonya’yı işgal ettiğinde aynı zamanda yerle bir ediyor. Propaganda bakanı Goebbels bu bombardımanları filme çektiriyor ve işgal altındaki ülkelerin sinemalarında filmden önce oynattırma zorunluluğu koyuyor. Yani demek istiyor ki: “Eğer Hitler’e karşı bir davranışta bulunursanız sonunuz böyle olur.” Filmin iç sesinde de aynen bu cümleler var. Hem de o ülkenin dilinde dublajlı olarak. Tek adamlara karşı koyulmaz. Şu veya bu şekilde cezalandırılırsınız. Adı üstünde işte: Tek adam. Yeryüzündeki bütün monarşilere bakın, üç aşağı beş yukarı böyledir. Son derece tehlikeli olan bir yönetim sistemidir tek adamlık. Herkes ABD’yi böyle bir sistemle yönetiliyor mu sanıyor ne? Orada öyle bir sistem var ki değil tek adam, çift adam bile olsan gözünün yaşına bakmaz götürüverir. Tıpkı son seçimlerde olduğu gibi. Serveti sayılmakla bitmeyen başkanlarını yutuverdiler. Emre Kongar: Can dostumdur. Onu o kadar çok severim ki anlatamam. Yıllar önce TV’de programını izlerken virüs kaptığını ve hastaneden katıldığını duyunca çok kötü oldum. Bilgi (eşi) Kuşadası’nda o anda. Hemen aradım. WhatsApp üzerinden bana konferans yaptı, Emre’yle konuştum. “Domuz gibiyim” dedi. “Aslan gibisin” dedim. Dimdik bir adamdır Emre Kongar. 1980 yılıydı. Ankara’daki evinde yemek yiyoruz. Üniversiteden neden istifa ettiğini sordum. Sakal meselesindenmiş. Nedir o sakal meselesi? Emre anlattı. Kenan Evren bir yasa çıkarıyor: Üniversite hocaları hiçbir biçimde sakallı olamayacaklar. Emre bu emre uymuyor ve istifa ediyor. Gerekçesi de çok açık: “Sakalıma devlet değil karım karışır.” Günümüzde olsa istifa etmek zorunda kalmayacaktı. Çünkü kimse kimsenin sakalına karışmıyor. Hele çember sakal olursa işin de hazır.",https://www.cumhuriyet.com.tr/yazarlar/mujdat-gezen/cumartesi-anneleri-2215660
Müjdat Gezen,Aborjinler,17 Haziran 2024 Pazartesi,"Aborjinleri de seviyorum. Avustralya’ya gitmeden önce biraz bilgi edindim onlar hakkında. Aslına bakarsanız koca Avustralya’da bir Aborjin görebildim. Ama onların felsefesini biliyorum. Bir kere isim kullanmıyorlar. O yıl en başarılı olan kişi yaptığı işe göre isim alıyor. “En iyi yemek yapan kadın” isimleri geçici, özelliklerini anlatıyor. Ama en insancıl yanları çölü geçerkenki davranışları. Çölü geçmek üç ay sürüyor. Kırbalarına su birikintilerinden su dolduruyorlar zaman zaman. Ama o suyu kesinlikle bitirmiyorlar. Neden mi? Kendilerinden sonra gelecek hayvanlar susuz kalmasın diye... Bunlar ilkel kabileler. Aborjinler saat de kullanmıyorlar. Gerekçeleri; zamanı durduramadıkları için. O zaman saat ne işe yarar diye düşünüyorlar. Acaba bazen ilkel olarak baktığımız bu düşünceler gerçekten ilkel mi, yoksa insancıl mı? Çalışmıyoruz biz. Ben kendi hesabıma, çalışmadan duramam. Çalışırken yanımda ne kadar emek veren arkadaşım olursa paylaşım da o kadar çok olur. İşsizlik var mı? Var. Ama insan gerçekten çalışmak isterse ne yapar yapar bir iş bulur. Kendi icat eder. Emek olmadan hiçbir şey olmaz. Ben para kazanacak bir iş yapmıyorum. O zaman başka bir iş yapmam lazım. Çalışmam lazım... Bu arada benzine yine zam geldi. İzlemediğim ve çıkarılmadığım TRT için vergiler ödüyorum. Bilmediğimiz o kadar çok şey var ki... Amerikan kovboy filmlerini anımsatıyor bana bu durum. Tren gitmektedir. Birden dış planda soyguncu atlıları görürüz. Trene ustaca atlarlar ve maskeleri çekerek: “Kimse kıpırdamasın, bu bir soygundur” derler. Banka filmlerinde de vardır bu sahneler. Vergi sistemimizin cümlesi gibi. Bu iki sözcük son 20 yılda dilimize yerleşti. Sıkıntının tavan yaptığı yıllardı. Aslında yerleşmedi, yerleştirildi. Hitler ve Goebbels’i iyi analiz edenler, altını çize çize dilimize yerleştirdiler: “Sıkıntı yok.” Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet SOKAK KÖPEKLERİNİ ÖLDÜRMEYİN, ONLARIN ZATEN ÖMÜRLERİ KISA. Atatürk diyor ki: “KENDİNİZ İÇİN DEĞİL BAĞLI OLDUĞUNUZ ULUS İÇİN ELBİRLİĞİYLE ÇALIŞINIZ. ÇALIŞMALARIN EN YÜKSEĞİ BUDUR.” Peru’da Nazka çizgileri var ya hani. Güya uzaylılar yapmış da yukarıdan inişe geçtiklerinde oraya iniyorlarmış. Bilimadamları yıllarca uğraştılar falan. O yörede yaşayan Nazka yerlileri ve onlardan önce yöredeki Parakaslar bu çizgileri bambaşka amaçlarla yapmışlar. Bazı çizgiler yağmur mevsimini işaret ediyor. Kıvrımlı olanlar suyu. Çölü birkaç metre kazıyorsunuz su çıkıyor. Bu işaretler onları anlatıyor. Bazı çizgiler ise ibadet için çizilmiş. Anlayacağınız uzaylılar dışında pek çok amaçları var ama uzayla uzak yakın bir ilgisi yok. İki bin yıllık bir kültür bu, öyle istemişler öyle yapmışlar. Üç bilimadamı gitti oraya, bu çizgilerin aynını birkaç saatte çizdiler. O kadar basit ki. Bir ip, iki çomak, bir kürek. Bütün gereçleri buydu. Peki, şimdi bir kısmınızın fısıltılarını duyar gibiyim: “Peki, bunları bileceksin de ne olacak?” Sizi bilmem. Ama ben bir şey daha kattım küçücük bilgi dağarcığıma ve yıllardır uzaylılar uzaylılar türküsü sona erdi benim için. Zaten yoktu. Belki kâinatta bizim dışımızda da bir şeyler vardır, ben biliyorum. Ama o çizgilerin sizin uzaylılarla ilgisi yok. Yıllardır bunun peşinde koşup duranlara söylüyorum. Aman ha, sizi üzmeyeyim. Ses sanatçısıydı. “Bu ne sevgi ah, bu ne ıstırap” bestesini seslendirmesiyle çok ünlü olmuştu. Alaturka görünümlüydü. Douglas bıyık bırakırdı. Kravatsız hiç görmedim. Alaturkanın biraz klasik kısmını sevenler onu hafiften avam bulurlardı. Sonra aradan yıllar geçti. Öyle şarkıcılar geldi ki biz, Abdullah Yüce’nin ne kadar kibar, ne denli efendi bir sanatçı olduğunu anlayıverdik. Ağzından “efendim”siz söz çıkmayan, gür sesli, iyi yürekli iyi şarkı söyleyen bu sanatçımızın değeri ölümünden sonra daha çok anlaşıldı. Meğer avam olan o değil, bizmişiz. Çünkü sonradan öyle sanatçılara takıldık ki karşılaştırdığımızda Abdullah Yüce (eski deyimle) tam bir İstanbul efendisiyimiş. Peşin hükümlerden oldum olası kaçtım. Şimdi bakıyorum, fiziği yerinde, boylu poslu, aslan gibi politikacılarımız var. İki kelime konuş, foya hemen ortaya çıkıyor. Foya bildiğiniz gibi elmas ve pırlantaların altına koyulan parlak maddedir. Foya düşünce elmas da pırlanta da parlamaz.",https://www.cumhuriyet.com.tr/yazarlar/mujdat-gezen/aborjinler-2218080
Müjdat Gezen,Atatürk'süz kalmayın,24 Haziran 2024 Pazartesi,"Ben Atatürk’ü çok sevdim. Hırka-i Şerif’te otururduk. Birbirine çok yakın iki camimiz vardı. Ezan birinde biter, ötekisinde başlardı. Annem seccadesini yayar, beni yanına çağırır. Ve duvarımızda tek asılı fotoğraf olan Atatürk’ü göstererek: “Bak bu ezanların sesi var ya... Hah, hah işte onu bu adama borçluyuz” derdi. Ben böyle büyüdüm. Ve giderek Mustafa Kemal Atatürk bende bir sevgiden ve saygıdan öte bir sevda oldu. Atatürksüz kalmadım. SİZ DE ATATÜRK’SÜZ KALMAYIN... Hawaii Adası’nda bir resim galerisini geziyorum. Salvador Dali’nin orijinal üç tablosu da sergileniyor ve satılık. Resimlerini çok severim. Benim için bir Picasso değilse de Dali bir başkadır. Birinin fiyatı 14 bin dolar. Bende var 4 bin 500 dolar. Perran’la kocası Koral yanımda. “Ne kadar para var yanınızda” diye sordum. Zaten kısa süre sonra Türkiye’ye döneceğiz. Çok paraya gereksinimiz yok. Öderim dönünce. Bendeki parayla toplanınca 13 bin dolar etti. Döndüm yeniden galeriye. Adam Nuh dedi, peygamber demedi. Bin dolar inmedi. Alamadım tabloyu. Döndük İstanbul’a. Aradan bir ay geçti geçmedi, gazetelerde bir haber: “Hawaii’de sahte Dali resimleri yakalandı...” Hiç böyle bir şey duydunuz mu? Dolandırıcılığın kapısından döndük. 14 bin dolar uçup gidecekti. Bilmeden de duvarımda sahte bir Dali asılı olacaktı. Ucuz atlattık... Bu işten ucuz kurtulduk da öteki öyle olmadı. Bizim Yaman, “Arkadaş ta Hawaii’ye kadar gelmişim, bir Hawaiili kızla çıkmadan dönmem” dedi. Honolulu’daki Hilton’da aynı odada kalıyoruz. Çıktı gitti. Ben de televizyon seyrediyorum. Az sonra iki kızla geldi. Viskileri koydu, ha ha ha, hi hi hi... Zaman geçti, kızlar gitti. Ertesi gün Los Angeles’a uçacağız. Birlikte havaalanına geldik. Çantayı açtım, biletleri çıkaracağım. 4 bin dolar çantada yok. Perran’la kocası uçtular. Biz otele döndük. Durumu anlattık. Bizi o gece kral dairesinde misafir ettiler. Özür dilediler ama paralar uçtu gitti. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “HER YENİ YETİŞEN KENDİNDEN ESKİSİNİ BEĞENMEYECEK KADAR YÜKSELİRSE, O ZAMAN, ANCAK O ZAMAN GELECEK KUŞAKLAR, BİRBİRİNDEN BASAMAK BASAMAK YÜKSEK DÜZEYDE BİR YÜKSELME GRAFİĞİ OLUŞTURUR Kİ, İNSANLIĞIN İLERLEMESİNİN AMACI BUDUR.” Bu Yaman’ın maceracılığı yüzünden Tokyo’da az kaldı öbür tarafı boyluyorduk. Şinjuki Meydanı’nda akşam turluyoruz. Yanımıza iki güzel Japon kızı geldi ve bizi özel bir toplantıya davet ettiler. Yaman’ın İngilizcesi çok iyi. “Ne diyor bunlar?” dedim. Özel bir toplantı varmış, grup halinde kapalı bir mekânda havuza girilip arınılıyormuş ve sake içilip sabaha kadar dua ediliyormuş. Yaman, “Tamam geliyoruz” dedi. “Ben gitmem” dedim. Tartıştık epeyce. Kızlar elleri boş gittiler. Otele döndük, orada resepsiyondaki gence durumu anlattık. Çocuğun rengi attı. Bunlar bir tarikatmış ve bir yabancıyı kurban ettiklerinde büyük sevap işlemiş oluyorlarmış. Biz bir değil, iki yabancıyız. Orada bizi haklayacaklar. “Ulan Yaman, senin yüzünden mok yoluna gidiyorduk” dedim. “Ama ne macera olurdu ha” dedi. Adam tam çatlak. Keşke hayatta olsa da çatlaklık yapsa, razıyım. Son günlerinde her gün aradım onu. “Beni teselli etme, doktorlar acısız ölmemi sağlamaya çalışıyorlar” dedi. “Üç gün sonra beni ara.” Üç gün sonra aradım. Karısı çıktı. “Az önce aramızdan ayrıldı” dedi. Üç gün sonra demişti. Üç gün sonra gitti... Abdülvahit Turan, yeni hayat, yüz paraya, iki tane beş kuruş... Kâğıdında meslekler sarılı karamela... Niyet, yaldızları tırnağınla kazırsın, altından ne kazıdığın yazılıdır. Gazoz kapağı. Adeta para yerine geçer. İlk kukla temsilimi gazoz kapağı karşılığı yapmıştım. İkinci savaştan yeni çıkılmış. Evlerde siyah pasif korunma perdeleri hâlâ duruyordu. Bazı otomobillerin farlarında bile siyah bantları hatırlıyorum. Paraşütle atlayan birini görmüştüm, çok küçüktüm o zaman, hiçbir anlam verememiştim. Küçük bir çocuk olmak ne güzeldir. Fakat bir an önce büyümek istersiniz. Hele buluğ çağına girince, bir an evvel büyümek isterseniz. Gün gelir büyürsünüz. Sonra orta yaşlılık, daha sonra yaşlılık başlar. O zaman günler yağmur gibi akar gider. Çocukluluğunuz gelir aklınıza. O zamanınızda, “Bir an önce günler geçse de büyüsem” dediğinizi anımsarsınız. Zaman olur, “Keşke hep çocuk kalsaydım” dediğiniz bile olur. Ne yapalım ki hayat böyle işte. Bir türlü yılları durduramıyorsun.",https://www.cumhuriyet.com.tr/yazarlar/mujdat-gezen/ataturksuz-kalmayin-2219917
Müjdat Gezen,Kum fırtınası,20 Mayıs 2024 Pazartesi,"Avustralya’da film çekiyorum. Asistanım bizim Yaman. Savaş, Yaman, ben hiç ayrılmazdık gençken. Sonra yollarımız sapa düştü. Yaman Avustralya’ya yerleşti. Orada radyoda spikerlik yapıyordu. Havaalanında omuzunda teyple Perran, Hülya ve benimle röportajlar yapmıştı. Hayatımda hiç görmediğim bir şeyi, bir olayı orada yaşadım. Otelde oturmuş denizi seyrediyordum. Birden hava karardı. Denizden doğru kum fırtınası başladı. Ama öyle böyle değil. Şehir ışıkları otomatik olarak yandı. Kum inanılmaz bir hızla otelin camlarına vurmaya başladı. 197 yıldır böyle bir şey ilk kez oluyormuş. Ertesi günkü gazeteler böyle yazdı. Çok şaşırmıştım. İlk kez görüyordum. Film çekiyoruz dedim ya. Hayvanat bahçesinde kanguruların alanına girdim, “Kamera” dedim. Avustralyalı kameraman bir gün önce Kirk Douglas’la yaptığı filmi bitirmiş, bizimle başlamış işe. Kamera sesini duyunca bastı deklanşöre. Tam bu sırada bir görevli bağırarak üzerime geliyor. Fakat telin dışında. “Deli misin, ne yapıyorsun, acele dışarı çık” dedi. Cehalet ne zor bir şey. Kanguru var ya. Kuyruğuyla bir vurdu mu öldürebilirmiş adamı... Özür diledik, çıktık hayvanat bahçesinden. Kıroluk ne zor. Hayat, sana teşekkür ederim.” Mustafa Alabora’nın annesinin ismiydi Hayat. Gece oyundan çıkardık Mustafa ile onların evine giderdik. İkimiz de bekârdık o zamanlar. Hayat bize bir masa hazırlamış, yeme de... Yok yok, yememek olmaz. Bu kadar güzel mezeler nasıl yenmez? Çok güzel yemek yapardı. (Mustafa da öyle. Gurmedir ayrıca.) Yemekten sonra ben, “Hayat sana teşekkür ederim” derdim. O da bana, “Bir şey değil bir tanem, afiyet olsun” derdi. “Hayat, ben sana söylemiyorum. Yaşadığım hayata teşekkür ediyorum” dedim bir gün. “H.st.r oradan kerata” dedi. Kibar konuşurdu. Ağzına bu kadar küfür yakışan bir de Müeyyet halamı bilirim. Anlatacağım. Hayat aramızdan ayrılıverdi bir gün, Şişli Camisi’ndeyiz. Fenalaştım. Hayat’ı Mustafa kadar severdim. Arkadaşımdı. Caminin karşısındaki eczaneye götürdü Mustafa beni. Kolonyalar, ilaçlar falan... Yine söylüyorum: Hayat sana teşekkür ederim. Her ikinize de. Müeyyet halama gelince. O Kadıköy’de otururdu. Nâzım Hikmet’in evinin sokağında. Halam bizim Fatih’teki eve ne zaman gelse küfür ederdi lodosa. Vapur yine sallamış. O da lodosa ve kaptana sallardı. Annem bir gün, “Abla, çok küfür ediyorsun” dedi. Halam, “Macide, küfür kalbin yelpazesidir, sen de et” dedi. Ablam genç kız o zamanlar. Halamın kabul gününe gitmiş Kadıköy’e. Çaylar pişiyor mutfakta. Halam konuklarına sormuş: “Karaköy poğaçası sever misiniz?” “Severiz” demişler. Halam evden çıkmış, vapura binmiş, Karaköy’e geçmiş, poğaçaları alıp tekrar Kadıköy’e dönmüş... Bana fıkra anlatıp öbür hafta geldiğinde bana anlattığı fıkrayı tekrarlatırdı. Nurlar içinde yatıyordur umarım. Çünkü çok tatlı bir halaydı. Otobid ile zahmetsiz satış. Otobid Fiyatı Gör Hitler’in propaganda bakanı malum Goebbels: “Bir yalana ne kadar sık tekrarlarsanız ve yalan ne kadar büyük olursa o kadar etkilidir” demiş. Reklamlarda öyle. Bir reklama beynimizi yıkayana kadar tekrarlarlar. Biz de inanırız. Amerikalıya sormuşlar: “Yüz dolar bulsan ne yaparsın?” diye. “Elli dolarıyla reklam yaparım” demiş. Kapitalist sistem iyi beyin yıkar. Bizde bunu politikacılar yapıyor. Atatürk diyorki: “Yolunda yürüyen bir yolcunun yalnız ufku görmesi yeterli değildir. Kesin olarak ufkun da ötesini görmesini ve bilmesi gerekir.” Mezzo kanalında sürekli klasik müzik dinlerim. Prokofyev’in bir piyano konçertosuna rastladım. Piyanist tek elle çalıyor. Önceden biraz bilgi sahibiyim ama yine de emin olmak için Elif’e telefon açtım. Prokofyev bu konçertoyu 1931 yılında tek elini savaşta kaybeden biri için bestelemiş. Ben bir enstrümanı çok iyi çalmak isterdim. Elif beş yaşında arp çalmak istedi. Dokuz yaşına gelince İstanbul Belediye Konservatuvarı Arp Bölümü’ne yazdırdık. Oradan yaşı on ikiye gelince Mimar Sinan’a geçti. Sonra aynı üniversitenin operaşan bölümünü, ritmik bölümünü, müzikal bölümünü bitirdi. Müzik konusunda danışırım ona. 1981 yılında “Atatürk 100 Yaşında” programı ile Türk tiyatrosunu temsilen bir ekip halinde Paris’e gittik. Bulduk arpı. Aldım getirdim Elif’e. İyi de piyano çalar. Ben de bir sazı çok iyi çalmak isterdim. Kaderime darbuka düştü.",https://www.cumhuriyet.com.tr/yazarlar/mujdat-gezen/kum-firtinasi-2208490
Müjdat Gezen,‘Kelimeler kelimeler’,15 Temmuz 2024 Pazartesi,"Ünlü yazar William Shakespeare’in başyapıtı “Hamlet”te bir sahne vardır: Hamlet kitap okumakta, sarayın mabeyincisi Polonius yanına yaklaşır ve sorar: “Ne okuyorsunuz efendimiz?” Hamlet şöyle der: “Kelimeler, kelimeler, kelimeler.” Konuşurken de yazarken de kelimeler çok önemlidir. Bir ülkenin başka bir ülkeye savaş ilan etmesi, ister yazılı olsun, ister sözlü, sonuçta üç sözcükten ibarettir: Savaş-ilan-ettim... İşte bu üç sözcük dünyanın altını üstünü getirebilir. Hatta bazen kelimelere bile gereksinim duymazlar... Kelimeleri (sözcüklerin) anlamı yaşamın ta kendisidir. Kişilerin kullandıkları sözcükler onları anlatır. O nedenle (özellikle siyasetçilerin) seçeceğimiz kelimeler bizi ve düşüncelerimizi yansıtır. Biriyle kısacık bir süre konuşun ya da yazdıklarına bakın, o kişi hakkında az çok fikir edinebilirsiniz. Kuşkusuz bu her zaman geçerli olmayabilir. Adam harika yazar ama konuştuğunuzda hiç de beklediğiniz kişi çıkmayabilir. Kelimeleri hilesiz, samimi, kendiniz gibi kullanıyorsanız mesele yoktur. Fakat yine de en dikkatli kullanılması gereken şeylerin başında gelir kelimeler. Dikkatli araba kullanmak kadar önemlidir. Babamla pinpon oynardık. O zamanlar masa tenisi lafı yoktu ya da vardı biz bilmiyorduk. Evimizin sofasında açılabilen yemek masamız vardı. Ortasına ağ gererdik, iki raket, bir de top, iş tamamdır. Babam genellikle beni yenerdi. Küçüktüm o zaman. Belki üzülmeyeyim diye arada bir yenilirdi. O zaman överdi beni: “Bu işi öğrendin, iyi oynuyorsun” derdi. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Annem gezmeyi çok severdi. “Soyadımıza uyuyorum, ne var bunda?” diye kendini savunurdu. Annemle babamın tanışmaları da ayrı bir hikâye. Fatih’te Fevzi Çakmak Bulvarı’nda annem yürüyor. Başında eşarbı (sonradan bu şapka olmuştu) babam da arkasında. Babam anneme alenen laf atıyor: “Acaba size kim derler?” Annem arkasına dönmeden cevap veriyor: “Yedi deliler yüksek evliler.” Evleniyorlar. Yıllar sonra babam anneme demişti ki: “Macide, daha ilk günden bana doğru söylemişsin. Belki eviniz yüksek değildi ama öteki söylediğin doğruydu.” Gerçekten anne tarafında çatlak çoktu. Büyük dayım, kızı, oğlu hafiften sinirli, asabi tiplerdi. Ama çok iyi bir aile yapısı vardı bizimkilerin. Dayanışmaları sonsuzdu. Annem herkesle barışıktı. Hiç dargını yoktu. Ben ona çekmişim. İstanbul Büyükçekmece Belediye başkanı. Uzun yıllardır bu görevi üstün başarıyla sürdüren bir başkan. Atatürk sevdalısı ve halkı için yılmak bilmeden çalışan bir adam... Ankara’daki ilk Meclis’in replikasını ve Selanik’teki Atatürk’ün doğduğu evi aynen Büyükçekmece’de yaptırdı. Gittim, gördüm, ağladım. Asrın son teknikleri ile klasisizmi birleştiren bir ustalık yatıyor her iki binada da. Özellikle Mehmet Akif Ersoy’un ve Zübeyde Hanım’ın hologram görüntüleri, beni aldı götürdü. Büyükçekmece’yi gerçekten büyük yapan Hasan Akgün kardeşimdir. Fazla değil, 50 Hasan Akgün bulsak bu ülke bambaşka olur. Lütfen gidin görün, çocuklarınızı götürün, Selanik’le Ankara, burnunuzun dibinde, Büyükçekmece’de. Bu ülkenin bizim başımıza açtığı meselere de biraz değinelim. Tango kralı Celal İnce vardı bir zamanlar. Amerika’ya yerleşti ve orada şarkılar söylemeye başladı. Bestelediği bir şarkı hemen Türkiye’de çalındı. Şarkının sözleri şöyleydi: “Amerika Amerika, Türkler dünya durdukça Beraberdir seninle, hürriyet savaşında.” Arkasından Kore Savaşı başladı. SSCB lideri Stalin, bizden kuzeydoğu Karadeniz bölgesinden bazı şehirleri isteme gafletine düştü. O sırada Kuzey Atlantik Paktı (NATO) kurulmaya başladı. Biz de oraya girdik ve Kore’ye asker yolladık. Yeni yeni şarkılar çıktı o zaman “Raspa raspa ras, kafana girsin tas, yarın mektebi as. Kore’ye mektup yaz...” Bunların tümü doğru. Yani şehir isimleri gibi değil mesele. O sırada ABD Büyükelçimiz Sayın Ertegün, Washington’da öldü. Naaşı Missouri uçak gemisi ile Türkiye’ye getirildi, Marshall Yardımı başladı. Bize ilkokulda süt tozu ve peynir vermeye başladılar. Ücretsizdi, Amerikan yardımıydı. Ayrıca son derece lezzetsizdi. Ama yedik, içtik, Amerika’ya bağlılığımızı dile getirdik ve Kore’de pek çok şehit verdik. O gün bugün başa kim geldiyse “Amerika Amerika, Türkler dünya durdukça...” dedi.",https://www.cumhuriyet.com.tr/yazarlar/mujdat-gezen/kelimeler-kelimeler-2227369
Müjdat Gezen,‘Bizim ev’,27 Mayıs 2024 Pazartesi,"Uzun yıllar sosyal medyadan uzak durdum. Hakkımda açılan pek çok sahte hesapla uğraştım, yargılandım. Sonunda bir teklif geldi bana. Hiçbir yandaş kanala çıkarılmadığım için, kendi kanalımı kurma teklifini kabul ettim. Böylece sahte hesaplar da boşa düşmüş oldu. “MÜJDAT GEZEN İLE BİZİM EV” YouTube’da umduğumuzun çok üstünde izlenir oldu. Çoktan 22 milyon (22.000.000) izlenmeyi geçmişiz. İyi oldu galiba. Görmüyorlar diye çalar mısınız?... Vamık amcam dört dil bilirdi. Yaşamının büyük bir bölümü gezilerde geçmiş. O nedenle yabancı dostları ona Gezen Vamık derlermiş. Soyadı kanunu çıkınca dedem “Okuş” soyadını aldığı halde, amcamla babam “Gezen” soyadını almışlar. Yıl 1970, ilk arabamı almışım. Amcamla bir yere gidiyoruz, şimdi tam anımsamıyorum. Gece geç vakit eve dönerken ben direksiyondayım, amcam yanımda oturuyor. Kırmızı ışıkta geçtim. Amcam “Kırmızıda geçtin” dedi. “Amca, geç vakit, kimseler de yok” dedim. Amcam bana hiç unutamayacağım bir olay anlattı. Yıllar önce Almanya’da bir gezide. Geç vakit bir taksiye biniyor. Yollar bomboş. Şoför kırmızı ışıkta duruyor. Amcam şoföre diyor ki: “Neden geçmiyorsun?” Şoför, “Kırmızı yanıyor” diyor. Amcam “Geç canım, kim görecek?” diyor. Şoförün yanıtı amcamın bana verdiği ders olmuştu: “Beyefendi, görmüyorlar diye çalar mısınız?” O günden sonra kuşkusuz tüm trafik kurallarına tamı tamına uydum. Geç saatte de olsa kırmızıda durdum ve bunun bedelini çok ağır ödedim. Kadıköy’de geç vakit eşimle eve dönerken kırmızı ışık yandı. Tabii ki durduk. Arkadan bir araba gelip bize çarptı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet İkinci savaş yıllarında Almanya’da her eve kişi başına bir yumurta düşüyor. Almanlar disiplinli bir toplum olduğu için kimse daha fazlasını istemiyor. Fakat gün geliyor yumurta stokları azalıyor. İşte o zaman Goebbels metodu devreye giriyor. Gestapo bir evin kapısını çalıyor ve “Siz dün fazla yumurta almışsınız” diyor. “Hayır, almadık.” “Hakkınızda ihbar var, artık size yumurta yok.” Bu metot her devirde, her ülkede geçerli olmuştur. Örneğin grip aşısı bulunmuyor mu? Hemen bu metodu kullanıp, işe acele bir formül bulup şöyle bir kararname yapılabilir: “Grip aşısı alabilmek için kalp, böbrek, şeker, kanser hastası ve 70 yaş üstü olmak gerekir.” Bunların hepsini bir arada barındıran zaten ölmüştür. Artık kimse o günden itibaren grip aşısından söz etmez. Hazinede para olmadığından aşı sipariş edilememiş ve getirilememiştir. Sonrası ise meçhul. “Devrimin yasası yapılan yasaların üstündedir. Bizi öldürmedikçe, bizim kafamızdaki akımı bozmadıkça, başladığımız devrim ve yenilik bir an bile durmayacak.” Dikkat ederseniz size artık köpeğim Lo’nun bunamasından söz etmiyorum. Az önce tıraştan geldi. İyi. Veterineri “Yüz yıl kadar daha yaşar” diyor. Bana da bu kadar bakılsa ben de yaşarım. Yaşlılığı bile sevimli itin... İt diye hemen küçümseriz, hatta bunu küfür olarak bile kullanırız. Birine it de hakarete girer, eşek de hakarete girer, aslan de hatta deme isim olarak bile kullanılır. Aslında hepsi hayvan. Hep dediğim gibi hayvanlara sevgim sonsuz, insanlara da saygım. Çünkü insanın insan olması asırlar aldı. Evrimimiz çok uzun sürdü. Ancak son 50 yıl çok hızlı gitti. Ben hâlâ alışamadım bazı şeylere. Yine de idare ediyoruz. Oyunlarım, filmlerim, okulum, kitaplarım var. Belki hepsi ayrı ayrı uzunca anlatılabilir. Ama ben burada daha yalın olmak istedim. Yaşamımdan aklıma esen kesintileri aldım. Minik minik anılar. Hatırlamadıklarımı da yazayım dedim, baktım imkânsız. Çünkü hatırlamıyorum. Savaş sağ olsa ona sorardım, hemen hatırlardı. Bir gün biri geldi yanımıza. Orta yaşlı bir adam. “Ne haber Savaş?” dedi. Savaş “Ooo 326 Şevki nasılsın?” dedi. Adam bir süre sonra gitti. “Kim bu?” dedim. “İlkokuldan sınıf arkadaşım” dedi. “Demek sık sık görüşüyorsunuz? Yooo, 50 yıldır ilk defa görüyorum” dedi. Hafızası çok kuvvetliydi. Çok erken veda etti. Öyle arıyorum ki... Tramvayın benim kuşağım üzerinde çok büyük önemi vardır. Özellikle dar gelirli aileler üzerinde. Birinci neden ekonomik oluşudur. İkinci mevki tramvay öğrenciye üç kuruştu. Tramvayı beğenmeyen yöneticiler bütün İstanbul’dan bu aracı kaldırıp yerine troleybüs denilen ucubeyi getirdiler. O da üstten aldığı şehir cereyanıyla çalışıyordu. Fakat çok ilkeldi. Aslında otobüstü ama boynuzları vardı ve bu iki boynuz, yukarıdaki tellerden elektrik alıyor, araç öyle gidiyordu. Sık sık kanalından çıkan bu iki boynuzu onarmak için sürücü araçtan iner, dakikalarca yerine takmaya çalışırdı. Zamanının bir bölümü direksiyonda, bir bölümü onarım işinde geçerdi. Baktılar ki olmuyor, troleybüsü kaldırdılar. Ama tramvayın yeri bir başkaydı. Sonunda sembolik olarak bir İstiklal Caddesi’ne, bir de Kadıköy’e birer tramvay koydular. İçim çekiyor, bir binsem diye. Tramvaya asılmak vardı. Bilet parası olmayan asılarak giderdi. “Tramvaya asılmak yasaktır” diye vagonların sağında solunda yazılar vardı. Çocukluğumdan hatırımda kalan iki üç şey varsa biri tramvaydır. Tünel’in Beyoğlu-İstiklal Caddesi kesimindeki bölümünde Alman Lisesi vardır. Ben orada Almanca kursuna giderdim. Tramvayla. Şişhane çıkışından çıkışı yavaş olurdu. Çok eskiden atlı tramvaylar zamanında Şişhane bölgesinde bir ahır vardı. Yedek atlar için. Çünkü İstanbul yakasından yorgun gelen atlar yokuşu çıkamıyorlar. Bu ahırda atlar değişiyor. O işi de Dingo diye anılan bir adam yapıyor. Gerçekten öylesine işlek bir ahır ki ne gelen belli ne çıkan. İşte “Dingo’nun ahırı” deyimi buradan geliyor. Tramvaya bindik. Nerelere geldik. Çocukluğumuzun en nostaljik taşıtı. Anılarımız tramvay... Çocukluğumu Bindirdim tramvaya O gitti Ben kaldım yaya.",https://www.cumhuriyet.com.tr/yazarlar/mujdat-gezen/bizim-ev-2210892
Müjdat Gezen,Abdi İpekçi,29 Temmuz 2024 Pazartesi,"Yetmişli yıllardı. Milliyet gazetesi sahibi Ercüment Karacan’ın evinde haftalık toplantılar olurdu. Ünlü aktör Vasfi Rıza Zobu, fıkraları en güzel anlatan Bal Mahmut (Mahmut Baler) Abdi Ağabey, eşi Sibel, Münir Özkul, ben, bu toplantıların müdavimleri idik. Ben fıkra anlatmayı Mahmut Amca’dan öğrendim diyebilirim... Bir gün Abdi Ağabey bana: “Bizde yazsana” dedi. Spor mizahı diye bir şey icat ettik, yazılar beğenilmeye başladı. “Bir de mizah bölümü açalım” dedi, Abdi Ağabey. Savaş (Dinçel) karikatürler çiziyor, ben mizahi yazılar yazıyordum. Spor sayfasını Namık Ağabey yönetiyordu. Fenerbahçe’nin yurtdışı maçlarına gidip teknik direktör Didi ile röportajlar falan yapıyordum... Kadroluydum. Her ay başı bankaya gidip maaşımı alıyordum. O süre içinde pek çok gazeteci tanıdım. Kafamda kategorize etmek istemem ama yaptım bunu. Tanıdıklarımı üçe ayırdım: 1. Egosu yüksek olanlar. 2. Egosu normal olanlar. 3. Egosu az olanlar. “Peki, egosu olmayanlar yok mu?” diye sordular bana... Bulamadım. Gazeteci olmadığım için kendimi kategorize etmek de mümkün olmadı. Fakat yazdığım bir şiir beni biraz olsun anlatmaya yetmişti. “Hiç” adlı şiirimdi bu. Muhsin Ertuğrul Hocamın: “Mütevazı olma, inanırlar” sözünü çok umursamadım. “Alçak olmaktansa, alçakgönüllü olmayı tercih ettim.” Hatalarım da olmuştur ama onları “gençlik hatası” diye adlandırıverin artık. Bu konuyu haftaya yazacağım. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Ego, sadece başka insanlarda değil, durumlardan da şikâyet etmeyi ve onlara karşı bir kırgınlık içinde olmayı sever. TOLLE’den. Siz hiç tren vagonu rafında iki gün, iki gece yolculuk yaptınız mı? Ben yaptım. Aradan 56 koca yıl geçmiş ama bunu unutamam. İzmit Gölcük’te askerliğimi yapıyorum. 1964 yılı. Kuralar çekildi ve benim tayinim sürgün yeri İskenderun Er Eğitim Merkezi diye bilinen yere çıktı. Aldık tahta bavulumuzu gittik. Orada artık usta asker olmuştum. Her dört ayda bir acemi askerlerin eğitimi biter ve kurs görecekleri bölgelere dağıtılırlar. Kara trenle olur bu dağıtım. İskenderun’dan trene binilir. İzmit Derince’ye kadar gelinir. Buradan dağıtım başlar. Asker kalabalık olduğu için “Deniz Polisi” diye usta askerler görevlendirilir. Bunlar karargâh askerlerinden seçilir. Ben her dört aylık dönemde görevli erlerin başında İstanbul’a gelirdim. Bu gelişler trenin raf bölümünde olurdu. Orada uyuyabilirdiniz. Sonradan subay ve astsubayların bulunduğu kompartımana da terfi ettik ama bu epeyce zaman aldı. Trenlerin kompartıman raflarında yolculuk çok zor olurdu. Düşmemek için kendimizi palaska ile bağlardık bazen. Yine de güzel günlerdi çünkü gençtik. Gençlik neredesin be? Cem Yılmaz’ı çok severim. Oyunculuk mesleğini yapmak için üç eleman gerekir: Yetenek, eğitim, çok çalışmak. Cem’de üçü de var. Çocuk çok yetenekli. Ayrıca eğitimli. Boğaziçi Üniversitesi’ni bitirmiş ama ondan önemlisi oraya girmeye hak kazanmış. Eğitimi oyunculuk üzerine olmasa da o bir mizahçı. Önce karikatürle başlıyor mizah sanatına. Sonra sahneye taşıyor mizahı. Bence çok iyi yapıyor. Filmleri için aynı şeyleri söylemiyorlar ama ben Hokkabaz gibi bir de son yaptığı Karakomik Filmler’de oynadığı feribot büfecisi gibi rollerde Cem’e bayıldım. Ancak o kadar güzel oynanabilir. İnsanlar bir süre sonra bu gibi yeteneklere bir tavır alırlar ve “O da artık bitti, kendini tekrar ediyor” gibi dâhiyane yaklaşımlarla sanatçıyı ufalamaya kalkarlar. Bu gibi şeyler Cem Yılmaz çapındaki sanatçılara sökmez. Şimdi bir an için kendinizi onun yerine koyun. Karikatür çiziyorsunuz. Sonra küçücük bir mekânda arkadaşlarınız diyorlar ki: “Cem, bu bize yaptığın esprileri halka da yapsana.” Sahneye çıkıyor. İki gün sonra salonda yer bulmak imkânsız. Çocukta Allah vergisi bir yetenek var işte. Ben şu aralar TV’de kısa reklam filmlerini izliyorum. Beş on saniye sürüyor. Minicik bir mimik yapıyor. Güldürüyor. Dikkatli izleyin. Çok yetenek üstü bir genç adam Cem Yılmaz. Böyleleri çok az gelirken, bir de hemen harcamaya kalkmak çok işe yaramaz. Adam yetenekli işte başka söze gerek yok. Adamın biri de beni pek beğenirmiş. Bir gün bana iltifat etti: “Müjdat Bey, esprilerinize bayılıyorum, affedersiniz siz bunları gö... mi uyduruyorsunuz?” Aynen böyle dedi. İyi niyetli olduğunu bildiğim için ben de aynen cevap verdim: “Evet beyefendi...” İnsanlar insanları övmek istediklerinde çeşitli yöntemler kullanırlar. Benim Cem Yılmaz’ı övmem yazı yoluyladır, o seyirciminki söz yoluyla idi. Ama ikisinin de iyi niyetle yapıldığından emin olabilirsiniz. Benim başıma daha niceleri geldi de buraya yazamıyorum. Boş verin. Sait Faik’in dediği gibi: “Bir ses gelsin de nereden gelirse gelsin, ses gelmedi miydi fena.” Sinan Ateş davasında MHP’nin verdiği 154 kişilik liste gündemin ilk sırasına oturdu. MHP de bu dilekçenin reddedileceğini tahmin etmiyordu. Bu 154 kişinin içinde benim de ismim vardı. 23 Aralık 2023’ten bu yana geçirdiğim inme hastalığı nedeni ile hastahanede bulunuyordum. Yarım yamalak çıkış sonrası 25. Saat programı için hem geçmiş olsun demek hem de son olayların değerlendirilmesini almak için aramışlardı. MHP’nin durumunu eleştirdim. Hiçbir iler tutar tarafı yoktu. Bunu hep yaparım. İsmimin o listede yer alması beni hiç üzmedi, doğru bildiklerimi her zaman her koşulda açıklamaktan çekinmem. Ergenekon, Balyoz, Amirallere Suikast ve tüm kumpas davalarında yıllarca boğuştum. Beni tek üzen yıllarca karşı çıktığım FETÖ’cülerle anılmak. Atatürk diyor ki: BİR MİLLET, BİR MEMLEKET İÇİN KURTULUŞ, SELAMET VE MUVAFFAKİYET İSTİYORSA, BUNU HİÇBİR ZAMAN SADECE BİR ŞAHISTAN TALEP ETMEMELİDİR",https://www.cumhuriyet.com.tr/yazarlar/mujdat-gezen/abdi-ipekci-2232219
Müjdat Gezen,Geçen haftadan devamla,05 Ağustos 2024 Pazartesi,"1971 yılı. Ben ünlü oldum. Her ne kadar sanat hayatımın onuncu yılı bitmiş olsa da o zamanlar tek diziyle şöhret olmak yoktu. On yıl bana yetti. Gazino sahnelerinde şov yapıyor, filmlerde başrol oynuyorum. Kiradan kurtularak bir kat, bir de arabam olmuştu. Çok gençtim ve ünlüydüm. Taşıyamamışım demek ki. Adana Film Festivali’ndeyiz. Ekrem Bora bana: “Seninle bu gece Muhterem’e (Nur) gidelim, burada pavyonda çalışıyor” dedi. Bir de ilk başrolünü oynayan genç kız oyuncu aldık yanımıza. İki kelle gitmeyelim diye... Muhterem, sahne aldı. İzledik. Bitiminde sarıldık, öpüştük, hasret giderdik. Otelimize dönük. O genç kızın odasını, devrin magazincileri basmış. Kızı sorguya çekiyorlar. Ben dışarıdan kızın ağlamasını duydum. Açtım oda kapısını girdim içeri. Neticede o genç oyuncuyu götüren bizdik gece kulübüne. Tepem attı. Kıza çullandıkça çullanıyorlar. İçlerinden biri bana: “Sen karışma bu işe, biz basınız, yedinci kuvvetiz” dedi. Ben de: “İyi, ben de sekizinci kuvvetim” dedim. Gençlik. Ben diyeyim 20 yıl, siz deyin 30 yıl bu lafımın bedelini ağır şekilde ödedim... Gazetecilerle, televizyoncularla polemiğe hiç girmedim o günden sonra... O mesleklerin yeni kuşak çalışanları da beni sevdiler aramızda hiç gerginlik olmadı. Tabii satılmış olanları saymıyorum ve ayrıca da saymıyorum. Hiç saygım yok o tiplere. Politikacılar... Siz, siz olun benim yaptığım hatayı yapmayın. Sanatçılar sakın şımarmayın... Fatura fena ödetiliyor... “Hem derslerini bilmez, hem şişman herkesten.” Bu dizeler büyük şair, çevirmen Ülkü Tamer’e aittir. Çok iyi dostumdu. İyi adamdı. Aktörlük yaptığı zamanlarda pek çok oyunda birlikte oynadık. Milliyet Çocuk Dergisi’nde birlikte yazdık. Ülkü’nün şiir çevirileri de inanılmaz güzelliktedir. Bremen Mızıkacıları’nı adeta çevirmekten öte yeniden yazmıştır. Adaptasyon oyunlar konusunda da çok başarılıydı. Türkiye’de ilk defa 1967 yılında o çevirdi Ray Cooney’i Türkçeye. Çevirmekle de kalmadı, oyunu Zıpçıktı adıyla adapte etti. Başrolünü oynadım o sezon. Oyun ödül aldı. İstanbul Tiyatrosu’ndaki komedi anlayışını değiştirmişti o oyun. Ülkü az yetişen şair çevirmenlerdendir. Erken gitti. Bizi ülküsüz bıraktı. “Hamlet”in bir sahnesinde kötü kralın adamı Polonius, Hamlet ’in yanına gelir ve annesinin (yani ana kraliçenin) kendisini odasında beklediğini söyler. Hamlet’in aklını çalmaktadır bu sahnede. Polonius: “Efendimiz anneniz sizi beklemekte” der. O sırada oradan bir flavtacı (flütçü) geçmektedir. Hamlet flütü alır ve Polonius’a uzatır. “Şunu lütfen çalar mısınız?” “Çalamam efendimiz” der Polonius. “Lütfen çalın, parmaklarınızı üzerinde gezdirin istediğiniz sesleri çıkartır”. “Çalamam efendimiz. Perdelerini bilmiyorum.” Hamlet: “Ne kadar fena” der, “Benim perdelerimi de bilmediğiniz halde, benden istediğiniz sesleri çıkarmak istiyorsunuz. Beni çalmak flüt çalmaktan daha mı kolay sanıyorsunuz? Belki beni çalabilirsiniz ama benden istediğiniz sesleri çıkaramazsınız. Anneme söyleyin geliyorum.” Bu, oyunda benim en sevdiğim diyaloglardan biridir. Hani bugün de bizden istedikleri sesleri çıkarmamızı istiyorlar ya. İmkân yok buna. Bize her türlü kötülüğü yapabilirsiniz, haksız yere yargılayabilirsiniz, bize türlü zorluklar yaşatabilirsiniz ama istediğiniz sesi çıkaramazsınız. Sizin istediğiniz sesleri çıkaran sürüyle insan var zaten çevrenizde. Güneş bulutların arkasında kalmakla yok olmaz. Kimlere baskılar yapıyorsunuz siz? Nasıl bir sistem getirdiniz bu güzel ülkeye? Utanmazlık had safhada. Ama dedik ya, biz güzel şeylerden söz edeceğiz diye. O zaman en güzelinden girelim konuya: Türkan Şoray. Daha güzeli var mı? Dangalak kesim onu bile yıpratmaya kalktı bir ara ama sökmedi. Ne olduğunu bilmediğimiz ve bilmek istemediğimiz birkaç insan, yarım asırda yetişmiş sanatçıya, Türkan’a ne yapabilir ki? 1968 yılı. Yönetmen Atıf Yılmaz beni aradı. “Türkan’la bir film çekiyorum. Palyaço olacak. Senin çocuk tiyatron var, bize yardımcı olur musun?” dedi. Türkan benim semtlimdir. Geldiğimiz yerler ve koşullar birbirine uyar. Ayrıca Türkan Şoray’dır. Gittim sete. Kostümlerimi götürdüm. Dünyaca ünlü Medrano Sirki’nin palyaçosu Patata’dan makyaj öğrenmiştim. Yaman, o sirkin sunuculuğunu yaparken beni Patata ile tanıştırmıştı. Makyajını yaptım, numaraları öğrettim. Karşısında bir oyuncu ile oynayacak. Türkan, “Ben Müjdat’la oynarım” dedi. Geçtim karşısına, oynadık. Güzel oldu. Sonradan filmi izlediğimde Atıf Abi jenerikte beni çok onore etmiş. Bunu gördüm. Eskilerde vefa duygusu hâkimdi. Bizde doğal olarak vardır. Ne de olsa “VEFA”lıyız. Sonraki yıllarda Türkan, Kadir, ben bir film yaptık. Çok tuttu. Türkan inanılmaz güzeldi o filmde. Sık sık Türk filmi izliyorum televizyonda. Kadın oyuncularımızın tümü çok başarılı. Eski, yeni hepsi işlerini yapıyorlar. Fakat Türkan Şoray’ın sırrını ben şu dönemde somut olarak çözdüm. İyi bir film izleyicisi olduğum söylenemez. Ben belgeselciyim. Ancak Türk filmi izlerken “Ah bir Türkan filmi çıksa da izlesem” demeye başladım. Kadın ekranda göründükten kısa bir süre sonra oradan aşağıya atlayıp salonun veya odanın içine giriyor. Yetenek deyin, güzellik deyin, şans deyin (ki ben işimi hiç şansa bağlamam), ne derseniz deyin, bir farklılık var kadında. Büyüsü var. Tuhaf bir sıcaklığı var. O, sete geldiğinde bütün ekip ona âşık olurdu. Set işçisi, kameramanı, yönetmeni, oyuncusu, kimi sayarsan say. O da bunu bilir, ona göre davranırdı. Severdi sevilmeyi. Çok sıcaktı. Gizli, hadi dürüst olalım gizli değil belirgin bir seksapeli vardı. Hem de hiç öpüşmediği ve hiç dekolte giyinmediği halde o filmlerde. Yönetmeni iyi dinleyen, iyi paylaşan, iyi öneri getiren oyuncu tipiydi. Emre Kongar der ki: “İnsana ait hiçbir şey beni şaşırtmaz.” Bu tümceyi olumlu da, olumsuz da kullanabilirsiniz. Türkan’a ait şeylere de şaşırmamak gerekir o zaman, öyle değil mi? Türkan beni hep şaşırtır. Bir kere dostlarına karşı inanılmaz alçakgönüllüdür. Zevklidir. Çektiği sıkıntıları yansıtmaz. İster özel yaşamında olsun, ister sağlık sorunları olsun kimseyi üzmemeye çalışır. Okul yaptıran ilk sanatçıdır. Duyarlıdır. İnsanları, halkı, seyircisini hem sever hem sayar. Kimseyi incittiğini görmedim. Ama o, yaşamın içinde epeyce incinmiştir. Bunu belli etmez. Atar içine. Arada dostu bildiği kimselerle paylaşır ki o da çok nadirdir. Yazdığı kitapta “En güvendiğim insan Müjdat’tır” demişti. Dost olarak güvenini hiç sarsmadım. Dostlarımı iyi saklarım. Kendimden bile sakınırım. Çünkü yeni dostlar edinecek kadar zamanım yok artık. Bir gün Savaş’a dedim ki: “Ne güzel sosyal bir adamsın, yeni dostlar ediniyorsun.” “Yanılıyorsun, benim bu yaştan sonra dost edinecek zamanım yok, bir dost kaç yılda ediniliyor bilmiyor musun sen?” demişti. ATATÜRK DİYOR Kİ: BENİMSENEN KÖTÜNÜN İYİSİ, KÖTÜLÜKLERİN EN BÜYÜĞÜDÜR",https://www.cumhuriyet.com.tr/yazarlar/mujdat-gezen/gecen-haftadan-devamla-2234667
Müjdat Gezen,Teknik direktör,12 Ağustos 2024 Pazartesi,"Toplumumuzda erkeklerin yüzde sekseni futbol teknik direktörü, yüzde doksanı ekonomist, yüzde şu kadarı bakandır. Yüzdelerde ufak tefek oynamalar olabilir ama şu tümcede oynama olamaz: “Ben teknik direktör olsam takımı hücum oynatırım, ayrıca Arda mutlaka ilk on birde olmalı.” Şu tümce de değişmez: “Memleketin ekonomisini batırdılar, ben olsam önce şunu bunu hallederim.” Toplum olarak severiz bilmediğimiz konularda fikir sunmayı. Ben de yaparım ara sıra: “Kardeşim, orta sahayı neden kuvvetli kurmuyorsun? Koysana ortaya Sadullah’ı.” Kim bu Sadullah?... Fark etmez. Burada aslolan benim futbolu ne kadar çok iyi bildiğimdir. Hiç düşünmeyiz ki: “Yahu adamlar hayatlarını bu işe vermişler. Hayatları futbol ya da politika.” Burada önemli olan bizim ne düşündüğümüzdür. Tam da burada canım dostum Uğur Mumcu’nun sevdiğim sözü gelir aklıma: “Bilgi sahibi olmadan fikir sahibi olmak.” Ama doğrusuyla yanlışıyla biz de böyle bir halkız işte. Ne yapalım, bizi böyle kabul etsinler. Etsinler, ben de öyle istiyorum. Ama olmuyor bir türlü. Ama millet ayıldı. Artık karnı doydu yemiyor. Sabırsızlanmayın. Kötü söz söyleyecek değilim. Dedim ya, bu yazıyı kimsenin kirletmesine izin vermeyeceğim. Ara sıra haberlere baktığım için böyle oluyor. Adam konuşuyor. Kanal değiştiriyorum. Fıkralar uydururum zaman zaman. Anlattıklarını duydukça mutlu olurum. Biri şuydu: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet -Adın ne? -İbrahim Orak. -Senin adın? -Kamil Çekiç. -Yan yana durmayın lan. Artık demode oldu. Şimdi başka şeylere takıyorlar. “Cumhur, nasılsın kardeşim?” Cumhurbaşkanına hakaret etti, dava açın. Tavlada en büyük zar: Grand düşes. *** Martıların kahkahasından anlarım yazın geldiğini. Yeryüzü çiçek olur. Aklıma sen gelirsin. Düşünürüm seni nasıl sevdiğimi. Tabii ki Leyla’ya demişim. 31 Ekim 2006 diye not almışım. İz TV’de bir belgesel izliyorum. Çingenelerin yaşamlarıyla ilgili. Benim bazı Roman dostlarım kendilerine “çingene” denmesini ister, bazıları “Roman” densin ister. İkisi de olur. İz TV’de “Göçebe Romanlar” var. Küçük çocuk annesine soruyor: “Biz şimdi gidiyoruz ya, nereye gidiyoruz?” Bu benim içimi çok burkmuştu. Yerleşik Romanların bile güçlük çektiği bu ülkede göçer Romanların çektiklerini varın siz düşünün. Pandemi döneminde tamamen işsiz kalan Roman müzisyenler büyük sıkıntıya uğradılar. Tarihimiz boyunca ikinci sınıf muamelesi gören bu insanlar, önce insandır, sonra vatandaştır, sonra bizim gibi tüm haklara sahip ülkenin yurttaşlarıdır. Romanları seviyorum. MSM’de ders yapıyorum. Baktım hepsi ayrı bir havada. Dersine kimse çalışmamış. Bizimki öğretmen-öğrenci ilişkisinden çok usta çırak ilişkisidir. Konservatuvarlar her ne kadar tiyatronun bilimsel yönünü anlatsalar da asıl mesele usta-çırak meselesidir. Onu yakaladın mı işler kolaylaşır çünkü kısa bir süre sonra artık sizin meslektaşlarınız olacaktır. Çok büyük olasılıkla da aynı sahneyi, aynı ekranı paylaşacaksınızdır. Dediğim gibi verdiğim derse çalışmamışlar. Sınıftan usulca çıktım ve evime geldim. Kırıldım doğrusu. Bu yaşta gidip onlara yararlı bir şeyler anlatmaya çalışıyorum, ilgilenmemişler bile. Aradan birkaç saat geçti, bizim sokakta bir koro sesi duydum: “Biiir şarkısın seeen, ömür boyu süreceeek.” Leyla geldi: “Seninkiler kapının önünde” dedi. “Boş ver” dedim. “Çıkman lazım” dedi. Çıktım balkona. Başlarında İlker Ayrık. Kalabalık bütün sınıf. Bir tabelacıya o arada kocaman bir döviz yazdırmışlar: “Geri dön hocam” yazıyor. “Tamam, mahalleyi ayağa kaldırmayın, ayrıca sesleriniz çok çirkin, detone oluyorsunuz” dedim. Gülüşerek gittiler. Ben onlarla arkadaşım. Aramızda yaş farkı falan da yok. Ben onların yaşında olmaya çalışıyorum, o kadar. Hepsi gözbebeklerim. Bizi hiç mahcup etmediler. Tiyatroda, sinemada, televizyonda almadıkları ödül kalmadı. Bir de üstüne üstlük Şevket (Çoruh) borç harç tiyatro binası yaptı. Gidip görün, kendinizi Paris’te bir tiyatroda sanırsınız. İlker nefis şeyler yapıyor. (Kendi tuzağıma kendim düştüm. Şimdi hepsinin tek tek nelere imza attıklarını söylemem gerekecek.) Bakarız. Gözümün yaşısın sen, hüznümsün. Oysa güzel günler görsek seninle Ufukta güneş görünsün. Ihlamur çiçekleri açsa Sokak mis gibi ıhlamur koksa Mevsimler mi değişti Burnum koku mu almıyor? Çiçekler mi açmadı? Yaşlanıyor muyuz yoksa? 2007 Birilerini mutlu ettiğinde mutlu olduğun mesleğe “Oyunculuk” denir. Bir şiircik ve bir değiş. Bu ne iş? Bir daha düşün. Yazarken de yaparken de yaşarken de bir daha düşün. Atatürk diyor ki: Bir dinin tabii olması için, akla, bilime, ilme ve mantığa uygun olması gerekir.",https://www.cumhuriyet.com.tr/yazarlar/mujdat-gezen/teknik-direktor-2236802
Müjdat Gezen,Kendini sorgulamak,26 Ağustos 2024 Pazartesi,"Hayatım boyunca kimseden destek beklemeden yaşadım. Direndim, azmettim, yaptım, oldu. (Ama ben yaptım oldu değil.) Bir işi başarmak için başlamak gerekir. Ben öyle yaptım. Gözü karayımdır. Aklıma koyduğumu yaparım. MSM’yi açarken çok kişi macera olarak baktı. Ama ben “yapacağım” dedim. Zorlandım, direndim, mahkemeye verildim direndim, param bitti direndim. Sonunda açtım okulu. İyi ki böyle yapmışım. Ne kadar çok değerli genç yetişti buradan. Kabaca bir hesap yaptım. Ortalama 5 bin kadar öğrenci ile karşılaşmışım. Az buz değil bu. Pek çoğunun üzerinde emeğim var ama bunu kimsenin başına kakmam… Kendimi sorgularım: Kimim? Neyim? Neden bu dünyadayım? Ne yapıyorum? Ne yapmalıyım? Sorgulayın kendinizi. Ben kendime sorular da sorarım. Çoğu zaman aldığım yanıtlar beni kesmez ama direnirim. Yeni şeyler öğrenmeyi severim. Yeni şeyler… Ne ile mutlu olduğunu biliyorsan işin yarısını çözdün demektir. Hayat beklemez. Sen yaşama ayak uyduracaksın. Ama bu öyle senin anladığın gibi bir şey değil. Kimin teknesine binersen onun yelkenini üflersen bittin demektir. Çünkü bu tamamen çıkar üzerine kurulmuş bir inanç olur. “Birine gül veren ele gülün kokusu mutlaka bulaşır” diyor Çin atasözü. Yani yola çıkarken seçeceğin kişiyi, kişileri iyi seç. Bak insan akrabalarını seçemez ama dostlarını seçebilir. Dost kolay bulunmaz. Arkadaşla farkı, dosta sırtını kolay dönersin. Arkadaş arkadaştır işte. Yarendir. Onunla yarenlik etmek güzeldir. Ama “dostum” diyebileceğin kişi elekten geçmiştir. Ne vartalar atlatmış, nelere göğüs germişsinizdir birlikte. Ailece de görüşür dostlar. Birbirlerine koşarlar zor günlerde. Arkadaş henüz yoldadır o konuda. Kendine yalan söylemeyeceksin. En tehlikelisi budur. Alışırsın, kanıksarsın, işin biter. Bunları nasihat olarak alma. Bunlar benim üç çeyrek asrı aşan hayatımda, yaşadıklarımdan edindiklerimdir. Sana uyar uymaz, ben onu bilemem. Tınaz Titiz’in editörlüğünde çıktı bu kitap. Son yaşanılan depremden çıkarmamız gereken dersleri anlatıyor. Birinci baskısının geliri depremzedelerin bir bölümüne verilecek. Kitabı alırsanız sizin de bu yardıma katkınız olacak. Otobid ile zahmetsiz satış. Otobid Fiyatı Gör Ablamı çok severdim. Evlenip ayrı eve gittiğinde çok ağlamıştım. Annem gezmeyi çok severdi. Evde anneannemle ben kalırdık. Ablam o zaman arkadaşlarına gitmez, benimle olurdu. En çok çalıştığı konu bana ders çalıştırmaktı. Türkçe dersi ile aram iyi değildi. İlkokulda bütün derslerim pekiyi idi ama ortaokula geçince tiyatro işin içine girdi ve iş zıvanasından çıktı. Bir de ben “İngilizce bölümü” istiyordum, ablam o yıl başlayan “Almanca Bölümü”ne yazdırmış beni. Almancadan çaktım. Alman Lisesi’ne kursa gittim. Bir döndüm ki beni Alman sanırsınız. Gramerim hâlâ çok iyidir. Berlin’de film çekerken bir ay kaldım, o zaman Almancam ilerledi. Dönünce yine eskisi gibi oldu. Ablam artık 88 yaşında ve zor yürüyor. Kızı Füsun bakıyor ona. Özlüyor beni, ben de onu özlüyorum, gidiyorum. Şakalaşıyoruz. O kadar iyi bir insandır ki yeryüzündeki saf melek odur. Ben hiç kandırmadım ama ablamı da beni de kandırmak çok kolaydır. Ablam artık yok. Geçenlerde ziyaretine gittim: “Abla, ben seni ne çok sevmişim.” dedim. İlk arabesk bestecimiz Sadettin Kaynak’tır. Orhan Gencebay ve diğerleri yıllar yıllar sonra gelir. Otuzlu, kırklı yıllar. Arap filmleri çok moda. Abdül Vahap, Enver Vecdi, Ümmü Gülsüm gibi Mısır’ın ünlü şarkıcıları bu filmlerde kâh oynuyor, kâh sesleriyle katılıyorlar. Filmler Türkiye’ye geldiğinde filmciler devrin büyük bestecisi Sadettin Kaynak’a baş vuruyorlar. Hafız Sadettin, Sultan Ahmet Camisi imamı ayrıca da babamın iyi arkadaşı. Oturuyor, Arapça şarkıların yerine yenilerini besteliyor. İyi dinleyin o şarkıları, tümü arabesk melodiler içerir. Bilenler öyle söylerdi. Ben de bilenlerin yalancısıyım ama iyi bir kulağım olduğu için de Kaynak bestelerindeki o nağmeleri arabesk bulurum. Bir de o niyetle dinleyin. ATATÜRK DİYOR Kİ: LAİKLİK, SADECE DİN VE DÜNYA İŞLERİNİN AYRILMASI DEMEK DEĞİLDİR. TÜM YURTTAŞLARIN VİCDAN, İBADET VE DİN ÖZGÜRLÜĞÜ DE DEMEKTİR.",https://www.cumhuriyet.com.tr/yazarlar/mujdat-gezen/kendini-sorgulamak-2241284
Müjdat Gezen,Sofi,13 Mayıs 2024 Pazartesi,"Belki şaşıracaksınız ama ben sumo güreşini çok severim. Birkaç saniye sürer. İki koca vücutlu Japon sporcusu çıkar dairenin ortasına, kim diğerini dairenin dışına düşürürse o galip gelir. Çok teknik bir spordur sumo. Severim. Japonya’ya gittiğimde Tokyo’da ancak üç gün kalabildim ve sumo güreşi yoktu, denk gelemedim. Şinjuku Meydanı, bizim eski Taksim Meydanı gibidir. Daha doğrusu eski İstiklal Caddesi demek daha doğru olacak. Orada arkadaşım Taiji Kawajiri’nin Puk adlı çocuk tiyatrosu var. Çeşitli tekniklerle kukla oynatılan bir tiyatro bu. Taiji beni sahneye çıkardı. O gün Down sendromlu çocuklara oyun varmış. Ben sahneye çıkınca bütün salon Türkçe olarak: “Hoş geldin Müjdat Gezen” dedi. Bizim engelli olarak nitelediğimiz çocuklardı bunlar. Taiji o gün özellikle böyle bir organizasyon yapmış. Yıllar önce İstanbul’a geldiklerinde ben UNİMA (Uluslararası Kukla Birliği) üyesiydim. Onları misafir ettim. Dost olduk. Şimdi artık hayatta olduğunu sanmıyorum. O zamanlar 80’ine yaklaşıyordu zaten. Avustralya’nın kaynar sıcağından Japonya’ya gelmiştik ve o gece kar yağıyordu. Yolculuğumuz harika geçmişti. Perran Kutman, eşi Koral Sarıtaş ve ben güzel bir kadro ile Avustralya’da yaşayan Yaman’a gittik. İki kentte program yaptık. Kadromuz harikaydı. Hülya Koçyiğit, Arif Sağ, Mine Koşan, Perran Kutman-Müjdat Gezen ikilisi. Sidney ve Melbourne turneleri harika geçti. Yirmi bir gün kaldık Avustralya’da. Oradan Hong Kong transferiyle Tokyo’ya geçeceğiz. Havaalanındayız. Pan Am firması o zaman iflas etmemiş. Jumbo jetleriyle uçuyoruz. İki katlı uçaklar. Perran alanda dedi ki: “Bu kadar yolculuk boyunca bir güzel hostese rastlamadık.” “Rastladık” dedim. “Şu gelene bak.” Saçının ucuna bir kırmızı gül takmış, elinde çektiği küçük yol valizi ile bir Pan Am hostesi geldi, yanımızdan geçti ve personel kapısından girerek kayboldu. “Neydi o be?” dedi Perran. Uçağa bindik. Cam kenarında Koral, ortada Perran koridorda ben oturuyorum. Bir hostes bize viski dağıttı. O hostes o hostesti işte. Bebek gibi Hawaii’li. Çünkü Waikiki’de oturduğunu öğrendik kendisinden. Az sonra birer viski daha getirdi. “Bu kadar zenginsin, peki hâlâ neden hosteslik yapıyorsun” diye sordum. “Nereden çıkardın zengin olduğumu?” dedi. Yakasındaki isim kartını gösterdim. “Sofi McDonald” yazıyor. Yani hamburger zincirlerinin sahibi. Başladı gülmeye. “Siz kimsiniz, ne iş yapıyorsunuz?” dedi. “Oyuncuyuz” dedim. Sofi gitti birer viski daha getirdi bize ama çok bu. Kim içecek? Üçümüze birer takım oyun kartı hediye etti. Çok ama çok güzeldi. “Tokyo’ya yatılı seferine gidiyorsun” dedim. “Evet.” “Seni yemeğe davet edelim, bizimle gel”. “Sivil kıyafetim yok, böyle gelmemiz de yasak” dedi. Gitti. “Perran, ben uyku numarasına geçiyorum, bu kızı yemeğe götüreceğiz bu gece” dedim. “Sen, gelirse beni dürt.” Az sonra Perran beni dürttü. Ben zaten yeni sürülmüş parfüm kokusundan Sofi’nin geldiğini anlamıştım. “Hatırladım, bir elbisem varmış” dedi. Uçağımız havaalanına indi. Tokyo’ya ilk gelişimiz. Cahil cesareti bazen işe yarar. Sofi ekibiyle birlikte havaalanının hemen yanındaki otelde kalıyor biz ise alana bir saat uzaklıktaki Şinjiku Hilton’da kalacağız. “Perran, siz benim valizi alıp gidin, biz geliriz arkadan” dedim. Sofi’nin oteline girdim. Resepsiyondan telefona bağlamalarını istedim. “İniyorum” dedi. İndi. Merdivenlerden bir inişi vardı ki görülmeye değer. Bir taksiyle geldik bizim otele. Perran, Koral, Sofi, ben roof’a çıktık. Lapa lapa kar yağıyor. Orkestra çalıyor. Bizden başka kimse yok restoranda. Sofi bize salyangoz söyledi. Şampanya içtik iki şişe. Dans ettik. Sofi’nin uçağı sabah altıdaymış. İndik sokağa. Bir taksi tuttum, 100 dolara gelmiştim. Verdim 100 doları şoföre. Sofi şaşırdı. 100 doları kendisinin vermesi gerekiyormuş. “Bizde adet böyledir” dedim. Sofi gitti. Arabanın camından arkasına baktı, el salladı ve gitti. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Atatürk diyor ki: “Birbirimize vereceğimiz işaret şudur; daima ileri.” Eskiden futbolcular normal bir kazançla top koştururlardı. En büyük iç transferi Kadri Aytaç Galatasaray’dan Karagümrük’e geçerken aldı. Transfer parasıyla yapmış oldu. Yüz bin lira. Sonradan iş sanayiye dönünce ve dünya küçülünce paralar aldı başını gitti. TL kayboldu, dolarla transfer geldi memlekete. Bizim futbolcular dolar milyoneri oldular. Allah versin, olsunlar tabii. Ben maç izlemeyi seviyorum. İşin ucunda bu kadar büyük paralar olunca, sahtekârlıklar da o denli büyük oluyor. Kötü anlamda değil canım. Maç sırasında. Mesela eliyle alıyor topu biri, “Ben almadım, kendi çarptı” diyor. Biri faul yapıyor. Ben, yere düşen, kıvranan zavallı topçu öldü zannediyorum, bir saniye sonra kalkıp gol atıyor. Futbol çok tatlı bir oyun. Hatta söylendiği gibi “Futbol sadece futbol değil...” Bu saydıklarımda var içinde. Para her şeyi bozar. Her cumartesi Pazar Halk TV’de “Serhan Asker ile Görkemli Hatıralar” programı var. Sabah 10.00’da başlıyor. Üç saat sürüyor. Türkiye’de ayak basmadık yer bırakmıyor, Serhan Asker. Tüm haber kanallarının toplamını iki ile çarpın. Öylesine bir reytingi var. Neden mi? Çünkü Serhan Asker emekten gelmiş. Emekçi bir gazeteci. Bu işe de çok emek veriyor. İzleyicisiyim. Ve sizde bir kere izleyin bana hak vereceksiniz.",https://www.cumhuriyet.com.tr/yazarlar/mujdat-gezen/sofi-2205940
Müjdat Gezen,İktidar,29 Nisan 2024 Pazartesi,"Bir ülkede iktidara egemen olanlar kaybetmeyi hazmedemezler. Hele yasadışılık, gayri meşruluk, yalan dolan, rüşvet gibi unsurlar o iktidarın özdeş olduğu unsurlar olmuşsa o koltuğu terk etmek çok zorlaşır. Ülkemizde bir yerel seçim yapıldı. İktidara ait belediyeler el değiştirdiğinde, bütün kirli işleri ortaya çıkmaya başladı. Bu gibi yönetimler salt koltuk hırsından değil, iktidarları devrinde yaptıkları yasadışı işlerden dolayı da gitmek istemezler. En büyük hata hiç hata yapmadığına inanmaktır. Bir teknem vardı. Rahmetli dostum Umur Bugay, Ayvalık’ta Yazlıkçılar diye bir dizi çekiyordu. Benden tekneyi istedi. “Tamam, sabah Kalamış’tan hareket ediyorum” dedim. Erkenden demir aldık, çıktık yola. Akşama doğru fırtına patladı. Giremedik Çanakkale Boğazı’na. Karabiga Limanı’na sığındık. Arada bir kafamızı çıkarıyoruz limandan, olmuyor; lodos var geri dönüyoruz. Sonunda sabah 06.00 sularında demir aldık ve çıktık Marmara’dan, Çanakkale Boğazı’na doğru yol alıyoruz. Benim kaptan kitap okuyan biri. Ama bazı kitapları yarısına kadar okuyor. Yolda sohbete başladık. Bana, “Hiç hata yaptınız mı hayatınızda” diye sordu. Muhtemeldir ki beklediği cevap: “Hayır, yapmadım.” Ben cevap verdim: “Çoook.” Şaşırdı. Nasıl olur gibilerden duraksadı. “Sen yaptın mı?” dedim “Ben hiç hata yapmadım” dedi. “Bundan önce ne iş yapıyordun kaptan?” “Balıkçıydım.” “Eline hiç iğne battı mı?” “Çoook.” “E o zaman hata yapmışsın işte. Hiç iyi bir balıkçı, hatasız bir profesyonel, eline iğne batırır mı? Şimdi beni dinle, eğer hayatın boyunca hiç hata yapmamışsan, sen hiçbir şey yapmamışsın demektir” dedim. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Seni kaybedersem diye ödüm kopuyor Yüreğim sızlıyor Uykularım kaçıyor Sıkılıyor canım Sakın beni terk etme Terk etme beni Çocuk yanım. “MEDENİ OLMAYAN İNSANLAR, MEDENİ OLANLARIN AYAKLARI ALTINDA KALMAYA MAHKÛMDUR."" Sen geminin gittiği yöne bak. Arkandaki köpükler bir süre sonra durulur. Ama gittiğin yönde mutlaka biri çıkar ve “Kara göründüüü” diye bağırır. İşte o umuttur. Umut en güzel şeydir. Hiçbir şeyden umudunu kesmeyeceksin. Umutsuz yaşanmaz. Hele bir sanatçının umudu yoksa geleceği de yoktur. Umut sanatın ekmeğidir, suyudur. Umutsuz olursan sanat yapamazsın. Sanat umutla beslenir. Gıdasıdır umut sanatın. Sanatçı hiçbir durumda umudunu yitirmez. Çünkü umut biterse dünya durur. Umut ayrıca emek de ister. Emeksiz olmaz. Hayat da emek ister. Yaşamaya emek vereceksin. Geldin dünyaya, yattın sırtüstü, hiçbir katkın olmadan gidiyorsun. Yok, öyle yağma. Üreteceksin. Ne yaparsan yap. Topluma, doğaya, dünyaya bir katkın olacak. Babanın parasıyla sırtüstü yatarsan adamı bir yatırırlar, şaşar kalırsın. Ahmet’le beraber Feyzipaşa Caddesi’ndeki duvarın üstüne çıkar, araba markalarını tanımaca oynardık. 1950’li yıllardı. Küçücüktük ama arabalara karşı merakımız vardı. Ahmet’in babasının otobüsü vardı zaten. O kadar seyrek araba geçerdi ki bazen sıkıldığımız olurdu. Şimdi o caddede her dakika trafik sıkışıklığı yaşanıyor. Fatih çok güzel bir semtti. Auistin, Şevrole, Doç, Desoto, Pileymut, Morris, Citroen, Reno, Sütübaker… O zamanlar Japon, Kore, Çin arabaları henüz imal edilmiyordu. Zaten dünya ikinci savaştan yeni çıkmış sayılırdı. Çoklukla Amerikan arabaları hâkimdi... İlerleyen yıllarda Ahmet Beyoğlu Belediyesi başkan yardımcısı oldu. Ahmet Atak. Yine görüşüyoruz. Çok tatlı, esprili bir adamdır. Çocukluğumdur. *** Hiç, bir restoranda yemek yerken birdenbire garsondan kâğıt peçete istediğiniz oldu mu?... Olmamıştır. Zaten sofrada var. Ben kullanılmamış temiz bir peçete ve bir kalem isterim genellikle. O anda aklıma bir şey gelmiştir. Yazmazsam unuturum. Sonra o notu eve gelir gelmez defterime işlerim. Bir gün lazım olur. Bakın lazım oldu işte bu kitap için. Piraye Restoran’ın adisyon kâğıdının arkasına yazmışım Ahmet’le otomobil markası oynadığımız günleri. O anda yazmasam unutabilirdim. O günleri unutmam imkânsız ama nereden aklıma gelir bir daha? O an aklıma geldi, not ettim. 1950’li yıllarda hangi oto markaları vardı siz de öğrenmiş oldunuz. (Çok lazımmış gibi.)",https://www.cumhuriyet.com.tr/yazarlar/mujdat-gezen/iktidar-2201043
Müjdat Gezen,Cumhuriyet (12 Şubat 2024),12 Şubat 2024 Pazartesi,"Yetmişli yıllarda “Ustalarım” adlı tefrikam yayımlanmıştı bu gazetede. 1996-97-98 yıllarında bu sayfalarda yazdım. Son iki yıldır yine sizlerle birlikteyiz. Cumhuriyet gazetesinin benim yaşamımda özel bir yeri vardır. Geçtik seksenimizi artık. Bu yaştan sonra yazabildiğim kadar yazarım, sonrası sadece sessizlik. Okulum ve Cumhuriyet yazılarım dışında pek bir şey yapmak istemiyor canım. Yıllardır kaçtığım YouTube teklifleri var. MSM adına veya kendi adıma sivri bir proje çıkartabilirsem arada bir bakarız... Unutmazsan olmaz bazı şeyleri Mesela unutacaksın kini nefreti. Unutacaksın seni sevmeyeni. “Hiç unutmam bir gün...” Diye başlayan sözler güzel bitmeli. Peri masalları gibi örneğin. Ya da ilk bakışta o gün onunla. Küfür etmişler sana-iftira atmışlar Unutacaksın. Sen böyle şeylerle vakit harcayacak Biri değilsin. Otobid ile zahmetsiz satış. Otobid Fiyatı Gör Sen Geminin gittiği istikamete bakacaksın. Leyla benim limanımdır. Akrabalarım, dostlarım, çok eski arkadaşlarım limanlarımdır. Uğur limanımdır, Kandemir limanımdır, Celal, Murat, Levent çocukluk arkadaşlarım, hepsi zor günlerimde sığındığım limanlarımdır benim. (Birkaç dostumun “Biz değil miyiz?” dediğini duyar gibiyim. Hafızamı affedin, olsun bitsin. Sizi hiçbir zaman unutmam. Yazarken unuttumsa artık kafatasımın içindekine verin) Fırtınalar lodos, poyraz dinlemez. Esti mi tekneyi batırıverir. İşte o zaman bir liman gereklidir. İnsan hayatı da fırtınalarla dolu. Başınıza hiç ummadık şeyler gelebiliyor. An oluyor, o kadar inanamayacağınız şeylerle karşılaşıyorsunuz ki işte o zaman bir limana sığınmak istiyorsunuz. Her insanın bir sığınacak limanı olmalı. Bunu siz hazırlayacaksınız. *** Atatürk diyor ki: “Hak, gücün üstündedir.” *** Dedem Nasrettin Hoca bir gün Akşehir Gölü’nün yanında yoğurt yemiş. Bitince yoğurt kâsesini yıkarken oradan geçen biri “Hoca, sen ne yapıyorsun” diye sormuş. Ne yapacak, yoğurdunu yemiş, tasını yıkıyor işte. Hoca, “Göle maya çalıyorum” demiş. Adam “Hoca, göl maya tutar mı” diye sorunca Hoca, “Ya tutarsa?” demiş. Adam yoluna devam etmiş. Hoca kendi kendine söylenmiş: “Şimdi bu herif gider, bunu herkese anlatır.” Nitekim öyle oldu. O herif dedikoducunun tekidir zaten. Gitti bunu bütün köye anlattı. Köy kasabaya, kasaba şehre, şehirden bütün ülkeye yayıldı bu konu... Ne kadar meraklıyız dedikoduya. *** İyi gelen şeyler vardır insana. Mesela “Atatürk” iyi gelir, insan olana. *** Şu fıkrayı genişletelim biraz. Diyelim ki göl maya tuttu. Saçmalamaktan korkmamak gerekiyor ya. Şimdi Akşehir Gölü’nü tamamen yoğurt olarak görmemiz gerekiyor. Kuşkusuz artık köylü kendi yoğurdunu yapmaktansa göle gidip oradan nafakasını çıkarmış olabilir. Peki, o zaman göl ne olacak? Yoğurdu asırlarca kullanıldığı için kurumuş bir göl mü olacak, yoksa yoğurt üretmeye devam mı ediyor? Bence göl kurumuştur. Çünkü biz günümüzde bile bu başarıyı gösterebilirken asırlarca yoğurt veren göl neden kurumuş olmasın? İşte ben de burada kendi saçmalama hakkımı kullandım.",https://www.cumhuriyet.com.tr/yazarlar/mujdat-gezen/cumhuriyet-2174281
Müjdat Gezen,Darağacında üç fidan,06 Mayıs 2024 Pazartesi,"Radyo dinliyordum. Canlı yayındı. TBMM’de: “Rövanşı aldık...”, “Üçe üç” naraları duyuldu. Deniz Gezmiş, Yusuf Aslan, Hüseyin İnan idam edilmişlerdi. Devrin hükümeti infazı alkışlarla kutları. Üç gencin asılması, Menderes ve iki arkadaşına yapılan çirkin hareketin rövanşı olarak sunuldu. Sağ, kindar ve intikamcıdır. Menderes’e ne kadar üzüldümse o üç gence misliyle üzüldüm. Acıları hâlâ içimdedir. Şeyda, mahallenin en güzel kızlarından biriydi. O zamanlar ikimiz de on üç on dört yaşlarındayız. Şeyda ile bakışıyoruz. O bana bakıyor, ben ona bakıyorum. O kadar. Konuşma bile yok. Platoniğiz enikonu. Sonra büyüdük, ben mahalleden ayrıldım, o ne oldu bilmiyorum. Kadıköy Fenerbahçe’ye taşındım. Tek başıma yaşıyorum. İlk sözünü ettiğim Şeydalı yıllar 1956 falan. Yıl oldu 1985. Bir gün evimin telefonu çaldı, açtım. “Müjdat nasılsın? Ben Şeyda” dedi. “İyiyim, sen nasılsın, nereden arıyorsun?” “Kadıköy’den. Seni görebilir miyim?” “Tabii çok isterim” dedim. Adresimi verdim. Biliyormuş zaten. Geldi. Geldi ama bu gelen kırk yaşın üzerinde olgun bir kadın. Şeyda ise on üç on dört yaşlarında olması lazım. Akşama kadar eski günleri konuştuk. Birer kadeh içki içtik. Geceye doğru kalktı, izin istedi gitti. Şeyda kırklı yaşlarda olmuş, nasıl olur yahu? Aynanın karşısına geçtim. Yüzüme baktım. Sonra nüfus kâğıdım geldi aklıma. Aynı yaşlardaydık. Hiç şüphe yok ben de Şeyda için eski minik çocuk değildim. Yıllar geçmiş gitmiş. Sonra hiç görüşmedik. Keşke o bir günlük görüşme olmasaydı da ben güzel Şeyda’yı hep o minik haliyle hatırlasaydım. O da beni tabii. Ama onun bir avantajı vardı. Beni takip ettiği için fiziki durumumun nasıl olduğunu biliyordu. Hafif kırlaşan saçlarımdan haberi vardı. Hayat ne tuhaf... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Atatürk diyor ki: Cumhuriyet bilhassa kimsesizlerin kimsesidir. AKP sıkı bir Cumhuriyet okuru. Gazeteyi sadece okumakla kalmayıp “Neresinde AKP karşıtı haber var, hangi yazar hücum ediyor ona” bakıyorlar. Bulmacamızı çözen yok. Gelelim AKP’nin Cumhuriyetle olan sorununa... Yerim dar, bunu tefrika yapmayı düşünüyorum Trabzon Devlet Tiyatrosu’nda konuk yönetmen olarak oyun koyuyorum sahneye. Deniz kıyısında güzel bir otel tutmuşlar bana. Kuzenim Mehmet yalnız bırakmadı, geldi sağ olsun. Boş zamanlarda karşımızda bulunan bot, sandal, kano gibi deniz taşıtları satan mağazadan küçük bir sandal kiraladık ve denize açıldık. Üç dört kez yaptık bunu. İş sahibine, “Borcumuz ne?” diye sordum. “Müjdat Gezen şehrimize gelmiş, bize tiyatro oyunu hazırlayacak, biz de ondan para alacağız. Yakışmaz Trabzon’a” dedi. Ne tatlı adamdı. Unutmuyorum. Yan tarafta da tatlıcı vardı. Her gün Laz böreği gönderirdi otele. (Laz böreği tatlıdır, bilmeyenler için.) ona da para veremedik. Çok sıcak, çok tatlı, çok esprili insanlardır Trabzonlular. Bir ay kaldım, hiçbir ters hareketlerini görmedim. Onları hep sevgi ve saygıyla anacağım. Ev ziyafetlerini, gezmelerimizi saymıyorum bile. Bulmaca çözmeden evden çıkmam. En az iki bulmacam vardır. Çok zor bulmacaları çözüp kendimi strese sokmam. Çok kolay olanları da pek sevmem. Orta karar olacak. Benim hayatım gibi. Bulmaca bunamayı önler, diye bir söz var. Umarım doğrudur. Çünkü son zamanlarda bulmacanın gerçekten bu işleri önleyip önleyemeyeceği konusunda şüphelerim var. Ama ben yine çözüyorum. Özellikle uçak yolculuklarında en güzel limandır bulmacalar. Biriktirip çantamda götürdüklerim biterse uçak dergilerinde bulunan bulmacaları çözerim. Dürdane benim yengem. Bize emanet o. Ağabeyim aramızdan ayrıldıktan sonra yengemizi bir dakika yalnız bırakmadık. Bulmacacıdır. Yazları birlikte oluruz aylarca. Ben bulmacalarımın orta sayfalarını çözmem ona bırakırım. Eksik kalan sözcükleri sonra beraber tamamlarız ve ömürler böyle geçer. Bulmacalar çözülür, arada ağabeyimi anar üzülür. Ve hayat devam eder. Taksim Meydanı’nın en güzel binalarından biri Kristal Gazinosu idi. Babam orada çalışırdı. Sünnetimi orada yaptık. Hamiyet Yüceses devrin en popüler assolistlerinden biriydi. Şarkılar okudu, misafirlerimizi eğlendirdi ve giderken yastığımın altına bir zarf bıraktı. Açtık baktık, elli lira. O zaman ev kiramız elli liraydı. Çok güzel sesi ve kalbi vardı Hamiyet ablanın. Çok sevilirdi. Bir “Her yer karanlık” attırırdı, salonlar inlerdi. Mikrofonsuz okurdu bu gazeli. “Geceler” şarkısını o meşhur etmişti. Türk sanat müziğinden bir Hamiyet geçti ve öyle gür bir ses bir daha gelmedi. Şimdi burada Savaş (Dinçel) geldi aklıma. Derdi ki: “Ulan elli lira verdi diye övüyorsun bu kadar, demek yüz lira verseydi dünyada ondan büyüğü yoktu.” Hepsi akan sular gibi berrak, tertemiz akıp gittiler. Bizi böyle öksüz bırakarak.",https://www.cumhuriyet.com.tr/yazarlar/mujdat-gezen/daragacinda-uc-fidan-2203413
Müjdat Gezen,Atatürk diyor ki: “Hükümet millettir ve millet hükümettir.”,01 Nisan 2024 Pazartesi,"Adamın birine milyonlarca dolar ödeyerek bilet alıp uzaya gönderdiler. Şimdi de AKP’li adaylarla seçim toplantılarına katılıyor. Bu sisteme göre “Herkesin bir fiyatı vardır” ama bu çok pahalı yahu. 2020 yılına kadar olan bu 18 yıl çok zor geçti. Bu AKP zihniyeti herkesin kimyasını bozdu. Algılamaları, iftiraları, dünya görüşleri insanı altüst ediyor. Yalanı meslek edinmişler ve o kadar kolay söylüyorlar ki... Sığındıkları liman takiye. İnançları için söyledikleri yalan mubah onlar için. Evliya Çelebi hikâyesi gibi. Çelebi ünlü Seyahatname’sinde Erzurum’u anlatır. Bir yerinde kentin soğuğundan söz ederken “Kışları o kadar soğuk olurmuş ki bir damdan bir dama atlayan kedi havada donmuş, ta bahar gelip havalar ısınınca miyavlayarak yere düşmüş”, bu öyküyü böyle anlatırlar. Yani Evliya Çelebi çok palavracı imiş. Oysa zavallı adam bu hikâyenin sonunda bunun bir latife, yani bir abartılı şaka olarak anlatıldığını vurgular. Evliya Çelebi, “Erzurum’un soğuğu böyledir” demez. İçinde bulunduğumuz zihniyet ise bu ve bunun gibi meseleleri çarpıtarak “Böyle oldu” der. Muhalefetin bulduğu iyi bir şeyi kendi bulmuş gibi, kendi yaptığı kötü bir şeyi adlı adınca muhalefet yapmış gibi gösterir. Takiye onlar için bir sanattır. Çoğunun aldığı eğitim bunun üzerine kurulmuştur. İnançları adına söylenmiş yalan mubahtır. Bir yalanı ne kadar tekrarlarsan o kadar inandırıcı olur. Hitler’in propaganda bakanı Goebbels’in çıkış noktasıdır bu. Çamur at izi kalsın da bunların baş felsefesidir. Korkusuz korkaktırlar. Bu zihniyete teslim olmak acıdır. Ayakta duracağız. Çünkü bu gibi zihniyetlerin sonu olmamıştır. Tarihimize bir bakın, ne demek istediğimi anlarsınız. Yalancıların hepsi gitti. Çok güzel ısmarlama bir ceket diktirdim kendime. Terziden aldığım gün giydim. Savaş, ceketi sırtımda gördü: “Ne güzel ceket ulan bu” dedi. Çıkardım sırtımdan, verdim ona. Kısa bir süre sonra ceketi dayısının sırtında gördüm. “Ulan eşek herif, giyilmemiş ceketimi sana verdim, dayına vermişsin” dedim. “Benim ceketim var onun yoktu, verdim” dedi. Aort damarı 8.5 santim olmuştu. Tavan 6 santimetre olunca büyük tehlike diyorlardı doktorlar. Bir gece telefonum çaldı: “Gelsene maç seyredelim” dedi. “Dün gece sendeydim oğlum, bu gece evde olayım” dedim. “Gel lan işte, naz etme, bir Sumru bir de ben varız. Barış (oğlu) az önce evine gitti, gel.” Leyla, “Gidelim” dedi. “Köprü çok yoğundur, ta Etiler’e gideceğiz” dedim. O sırada yeğeni bizim evden çıkmış evine dönüyordu. Leyla cep telefonundan onu aradı. Köprü bomboşmuş. Atladık gittik. Sumru ile Leyla mutfağa geçtiler. Sigara içiyorlar. Savaş’la ben maç izliyoruz. “Kolum yanıyor” dedi ve devam etti: “Bütün vücudum yanıyor Müjdat, ben ölüyorum.” “Ölmüyorsun” dedim. Sumru’ya seslendim. Geldi mutfaktan. Otobid ile zahmetsiz satış. Otobid Fiyatı Gör Savaş’ın protez dişi düşmüştü yan tarafına. Bu şakayı sık sık yapardı. “Amaaan yapma şu soğuk şakayı” dedi. “Doktor çağır Sumru” dedim. Kısa sürede doktor ve ambulans geldi. Ama Savaş gitmişti. Kaldırdık hastaneye. Çok uğraştılar ama kurtarılamadı. Can arkadaşım, kardeşten öte ciğerim gitti o gece... 1961 yılı. Arkadaşım Oğuz Demircioğlu bana geldi. Yanında uzun boylu kıvırcık saçlı, sempatik bir genç var. “Bu Savaş” dedi Oğuz. El sıkıştık. Oğuz oyunu yönetecek, Savaş, Yaman, ben oynayacaktık. Moliere’in Sicilyalı adlı komedisi, O ilk birlikte oynadığımız oyundu. Hep yakasının arkasını kaldırırdı. Gömlek de giyse, palto da giyse, ceket de giyse o yaka hep kalkık olurdu. Şimdi ondan daha fazla söz etmek istemiyorum artık. Eziyet ediyorum kendime şu anda. Sonuçta bıraktı gitti işte hepimizi. Sık sık mezarına gidiyorum. Geçenlerde biri Doğan’a (yardımcım, arabamı da o kullanır) sormuş, “Müjdat, Savaş’ın mezarında dua etti mi?” diye. Doğan “Yok, küfür etti” demiş. Ben Savaş’ın ölüm gününü hiç hatırlamam. Doğum günü olan 1 Nisan’da, onu kutlarım. Bu akşam Şevket Çoruh’un “Baba Sahne”de Savaş Dinçel ödüllerini dağıtacağız. Ve onu her gün andığımız gibi bugün de anacağız.",https://www.cumhuriyet.com.tr/yazarlar/mujdat-gezen/ataturk-diyor-ki-hukumet-millettir-ve-millet-hukumettir-2192052
Müjdat Gezen,TRT,08 Nisan 2024 Pazartesi,"1969 yılından bu yana “Son 20 yıl hariç” hizmet verdiğim bu. TRT’ye çıkarılmamam benim için onurdur. Kendini bu kadar aşağılayan bir kurumun ekranında olmaktansa, kendi kanalımın ekranında olmak evla. Üzüntüm o ki ta 1953 yılında İstanbul radyosunun mikrofonlarıyla tanıştığım bu kurumun bu hallere düşmesi ve halkını en az yüzde 70’inin gücünü bilmemesi gücüme gidiyor. Sevindirici olan ise bunlar da yakında gidiyor. Trabzon maçındaki olaylardan dolayı Fenerbahçe’ye ceza gelme olasılığı vardı. Geldi de. Milyonlarca kişi bu maçı izledi. Bir maskeli adam elinde bıçakla, Fenerbahçeli futbolculara saldırdı. Bir futbolcu da adamı yere yatırdı. En basit şekliyle “nefsi müdafaa”. Buradan Fenerbahçe Kulübü’ne ceza gelebilir mi? Gelebilir. Ali Koç suçludur. Bir kere Fenerbahçe stadının önüne harika bir Atatürk heykeli dikmiştir. Gezi olaylarında yaralanan insanlara Divan Oteli’nin kapılarını açıp insanları ölümden kurtarmıştır. Ayrıca bu aile dededen itibaren Cumhuriyetçidir, bağımsızdır. Tabii bunca suç bu sistemde işlenince Fenerbahçe’ye ceza da gelir. Şampiyon olmasın diye, her türlü entrika yapılır. Fenerbahçe taraftarı yine sabırlı. Bu sabrını sürdürsün. Şiddet en sevmediğim şeydir. Fakat boks maçlarını izlemeye bayılıyorum. Çözdüğüm, vardığım sonuç şu oldu: Şiddet bana o kadar uzak ki içinde şiddet barındıran bir sporu izleyip rahatlıyor olabilirim. Zaten boksta sadece yumruk atmazsın, yumruklardan da korunursun. Beni cezbeden yanı korunmakla olan bölümü olsa gerek. Hayatımda kimseye ne yumruk attım, ne vurdum, ne benzeri bir fiili davranışta bulundum. Bırakın insanı bir hayvana, bir ağaca da öyle davranmadım. Şiddet benim yaşamımda yer alamaz. Bazen televizyonlarda eşini döven adamlara rastlıyorum, içim fena oluyor. Birine vurmak, birini vurmak ne kötü bir davranıştır. Hayatım boyunca bir kere birine vuran birine “Helal olsun” dedim. O da Uğur Dündar’dır. Türkiye’de işçilerinin hakkını yiyerek Amerika’da çok lüks bir hayat yaşayan işadamıyla röportaj yapmaya gitti Uğur. Evi buldu. Kapıdan bir ayı çıktı ve Uğur’a bıçakla saldırdı. Uğur spor yapar, yürür, bileği iyidir ve boyu bir doksan civarındadır. Üzerine gelen o ayı adama bir yumruk attı, herif yerde. Bu sahne Uğur’u anlatan belgeselde oynadığında salon alkıştan yıkıldı. Çünkü ta oralara kadar giderek memleketinde hakkı yenen işçilerin hakkını arayan adama bir kiralık adam bıçak çekiyor, o da kendini savunuyor ve herifi tek yumrukla yere seriyor. Bu hikâyenin devamı çok uzundur. Uğur bir kısmını anlatır, bir bölümünü es geçer. O nedenle ben de burada kesiyorum konuyu. Büyük bestekâr Selahattin Pınar’ın yeğeni, Mustafa Alabora’nın kuzeni, benim de çok sevdiğim arkadaşım olurdu. Ondan -di’li geçmişle söz etmek bir türlü çözemediğim bir duygu oluyor. Sanki Altın hiç buralardan ayrılmamış gibi geliyor bana. Yurtdışında yüksek eğitimini tamamlamış, üç dili çok iyi konuşan, zeki, esprili, ilginç, çok absürt bir adamdı. Birlikte seyahatler yapıyorduk. Mustafa, Banu, Leyla, ben, Altın’ın eşi ve Altın. En son Yunan adalarının birinde gülmekten koltuktan düştüğümü anımsıyorum. Altın başından geçen bir olayı anlatıyordu: “Azizim indim uçaktan Londra’da polis beni tutukladı. Uçakta benim oturduğum koltukta bir paket sigara bulmuşlar ve içinde uyuşturucu. Ben uyuşturucudan nefret ederim biliyorsunuz... Karakola götürdüler beni. Polis elimdeki kelepçenin bir ucunu sandalyeye astı. Arkadaş tam sekiz saat öyle kaldım ben.” Ben de iki kez kısa sayılabilecek sürelerle yattım. Ama Mustafa altı ay hücrede olmak üzere iki buçuk yıl yattı. “Altın,” dedim “Tam sekiz saat kelepçeli kaldım, diye anlatıyorsun, bu adam tam iki buçuk sene yattı lan.” Altın gayet rahat: “İki buçuk sene ne ki be, ben tam sekiz saat kelepçeli kaldım” dedi. Sekiz saatin iki buçuk yıldan daha fazla olduğunu anlatmak istiyor bize. Öyle bir “özgür ruh”tu ki ona sekiz saat tek eli bağlı durmak iki buçuk yıldan fazla gelmişti... Altın bir akşamüzeri, vereceği yemek daveti için, komşusuna giderken yolda düştü ve bize veda etti. Onu hep bir gözümde gülümseme, diğerinde hüzünle anacağım. Çünkü Altın gerçekten adı gibi değerli bir adamdı. Mustafa da ben de çok ağladık. Ama ne fayda?",https://www.cumhuriyet.com.tr/yazarlar/mujdat-gezen/trt-2194494
Müjdat Gezen,İyi insandan ne çıkar?,26 Şubat 2024 Pazartesi,"“Hayatım boyunca iyi bir insan olmak için çalıştım.” Tırnak içinde ama bana ait. Babam çok iyi bir insandı. Annem çok iyi bir insandı. O evi nasıl evirip çevirirdi, o dar bütçe ile nasıl kotarırdı hâlâ anlayamam. Evimizin kirası 50 lira idi. Ev sahibimiz Şahbaz amca zam istedi. Savaş yılları. Babam memur. Gelirimiz vasat. Annem masamızdan ne köfteyi eksik ediyor ne güzel yemekleri. Beni kasaba gönderdiğinde aklımda kalan sipariş şu: “Yarım kilo yağsız kıyma kasap amca.” Babam, annem, anneannem, ağabeyim, ablam, ben. Altı kişi yarım kilo etle nasıl doyuyoruz biz? Tamam, yanında pilav, patates, salata falan işi götürüyor ama o yarım kilo kıyma ile yapılan köfte nasıl bu kadar bereketli olabiliyor? Çok güzel yemek yapardı annem. Ablam ondan öğrendiği için o geleneği kendi evinde sürdürdü. Kızı Füsun da güzel yemek yapar. Ailemdeki bütün insanlar iyi idi. Ben de yaşamım boyunca öyle olmak için çalıştım. İyi insandan “iyi aktör”, “iyi manav”, “iyi doktor”, “iyi politikacı” iyi her şey çıkar. Önce insan ol, sonra iyi insan ol, sonrası kolaydır artık. Kimi seyreder dizi, kimi seyreder bizi. Tiyatro sahnesinden söz ediyorum “bizi” derken. Yoksa televizyonda da bizi çok izlediler. En son “Cennet Mahallesi”ni yaptım. Kaç kez oynadı unuttum. Hâlâ bana sosyal medya üzerinden bölümleri yolluyorlar. Benim ilk yazdığım “Sulukule Müzikali Gırgıriye” idi. Film yapıldı dört kez. Tümü kapalı gişe gitti. Aynı proje dizi olarak televizyona yapıldı. Gün birincisi oldu. İyi tasarlanmış bir hikâyeydi. Zaman zaman hayatımda olan dostlardan da söz etmek geliyor içimden. Okuduğunuz yazıda, hayata bakışım, yaşadıklarım, bildiklerim, bilmediklerim, sevdiklerim, hazlarım, tutkularım falan, türlü duygularım olacak. Tanıdıklarımdan da söz edeceğim ara sıra. Celal Ülgen. Avukat. İyi avukat, devrimci avukat, dürüst avukat, ünlü avukat. Celal için türlü adlandırmalar yapılabilir. Pek çoğu olumludur tariflerin. Pek çoğu deme nedenim, karşı taraf onun bu denli cesur ve iyi olmasından hoşlanmaz. Türlü tarifler Celal’i anlatabilir. Ama benim için tek tarifi vardır onun. “İyi adam”. Celal Ülgen iyi insandan iyi avukat çıkabileceğinin örneğidir. Derslerimde altını sık sık vurguladığım şudur: “İyi insandan, iyi aktör, iyi manav, iyi avukat, iyi doktor çıkarmak kolaydır.” Önceden de değindiğim gibi önce iyi insan olmamız gerekiyor. Peki, kötü insandan iyi avukat çıkmaz mı? Bilmem, belki çıkar, belki çıkmaz. Ben bu işin uzmanı değilim. Benim konum Celal. Celal iyi insan, iyi adam ve iyi avukat. Sonra iyi aile adamı, iyi koca, iyi baba, iyi kayınpeder, iyi dede. Yani Celal Ülgen iyi. Kısaca İYİ... Günümüzde az bulunan bu özelliği vurgulamak istedim. Kim iyi, kim kötü bunu tartışacak değilim. Otobid ile zahmetsiz satış. Otobid Fiyatı Gör Ben bir dostumu tek sözcükle tariflersem ne derim diye düşündüm ve buldum: “İYİ”. Çocuk parklarındaki kaydıraklara iyi baktınız mı hiç? Ben hayatı o kaydıraklara benzetirim. Minik bir çocuk düşünün. Kaydırağın merdivenlerinden yukarıya o kadar yavaş adımlarla çıkar ki. Sonra düzlüğe gelir. Oradan kaydırağın başına ve kendini aşağıya bırakır. Birkaç saniye sürer aşağı inmesi. O kadar zahmetle çıktığı, dakikalar alan yolculuğu birkaç saniyede sonlanıverir... İşte hayat da tam böyle bir şey. İlk yılları geçerken farkında bile olmuyorsunuz. Ama yaşlılıkta sonlara doğru gelirken zamanın nasıl geçtiğini anlamıyorsunuz bile. Yavaş yavaş çıktığınız o merdivenlerden sonra aşağı inişteki hız hiç orantılı değil. Yaşayınca anlaşılıyor. Ama gene de iyi yaşadıysanız bu hızlı inişi doğal karşılıyorsunuz. İyi ki bu dünyaya gelmişim ve iyi ki yaşamışım diyebilmek güzel bir şey. *** Atatürk diyor ki: “Din ve mezhep, hiçbir zaman politika aleti olarak kullanılamaz.” *** Arnold M. Ludwig “King Of The Mountain” yani yirminci yüzyılın siyasi liderleri listesinde Mao, Roosevelt, De Gaulle, Nehru, Churchill ve daha pek çok kişi var. Toplam 200 kişiyi aşıyor. Netru 25, Churchill  22, Castro yirmi üç, Ladin 28, Kennedy 15 puan almışlar. Sadece bir kişi 31 puanla ilk sırada. “20. yüzyılın gelmiş geçmiş en büyük devlet adamı olarak geçiyor.” Sizce kim olabilir? Bildiniz. O lider Mustafa Kemal Atatürk. Ben bu Beşiktaş takımını bir başka seviyorum. Taraftarı kimseye benzemiyor. Özel gençler bunlar. Gerçekten Mustafa Kemal’in askerleri Beşiktaş bence, tam bir halk takımı. *** Veli Ağbaba CHP Malatya Büyükşehir Belediyesi başkan adayı oldu. Yakışır... Hayırlı olsun. *** Murat Kurum, bir açılış için Ekrem İmamoğlu'na ""Davet edilsen ne oluuurrrr, edilmesen ne oluuuurrrr"" dedi. Murat efendi, ben de sana bir davet yapıyorum: Seni edepli olmaya davet ediyorum. Ama olsan ne oluuurr olmasan ne oluuurrr.",https://www.cumhuriyet.com.tr/yazarlar/mujdat-gezen/iyi-insandan-ne-cikar-2179444
Müjdat Gezen,Hortumun kısa,04 Mart 2024 Pazartesi,"2000 yılının sonbaharında ünlü yazar, ustam Sadık Şendil’in 7 Kocalı Hürmüz oyununu sahneye koydum. Bu oyunun benim yaşamımda çok önemli bir yeri vardır. Çünkü ben, Sadık Şendil ile “7 Kocalı” vasıtasıyla tanıştım. 1963 yılıydı. Şehir Tiyatrosu’nda çalışıyordum. Devrin ünlü komedi oyuncusu Suna Pekuysal aynı zamanda hem Şehir Tiyatrosu sanatçısı hem filmlerde yardımcı komedi rollerinin aranan ismiydi. İlk başrolü için teklif almıştı. Bana, “Sen de oynar mısın?” dedi. İlk filmim olacaktı bu. “Oynarım” dedim. Gittik film şirketine. Bir beyefendi ayağa kalktı. Filmin senaristi imiş. Son derece zarifti. Elimi sıktı. Filmin senaristi Sadık Şendil’miş. Aynı yıl Münir Özkul Tiyatrosu’nda yönetmenim oldu ve ölünceye kadar hep ustam olarak kaldı. Benim için en önemli komedi yazarlarının başında gelir. Sadık abi bu senaryoyu sonradan oyun yaptı. Ayfer Feray Tiyatrosu kapalı gişe oynadı. Büyük müzikal olarak açık havada oynandı. Kapalı gişe. Hangi tiyatro oynasa oyun kapalı gişe yapıyor. İlk feminist oyunlardan biriydi bu. “Neden bütün oyunlarının ismi kadına dönük Sadık abi” diye sordum asistanlığını yaparken. “Evladım, bizde kadın kocasını tiyatroya götürür. Sen hiç, haydi hanım bu gece tiyatroya gidelim diyen bir erkek gördün mü?” Askerden dönüşümde beni yanına aldı, senaryolarının tretmanlarını diyaloglamayı öğretti. Sonra GÜM’de ölene kadar birlikte çalıştık. Kanlı Nigar, Çılgın Yenge, Azgın Gelin, Kart Horoz, Kocamın Nişanlısı oyunlarından bazılarıydı. Tümü kapalı gişe oynadı. Hürmüz’ü geniş bir kadroyla sahneye koydum. Nükhet Duru çok başarılı oldu bu rolde. Ayşen Gruda ile Ercan Bostancıoğlu (Ateşböceği Ercan) Lüleburgazlı karı kocayı oynuyorlar. O günlerde ünlü bir politikacı sabaha karşı sevgilisinin evinden çıkarken yakalandı. Basın sordu: “Bu saatte burada ne yapıyordunuz?” diye. O da: “Çiçek suluyordum” dedi. Günlerce konuşuldu bu. O gece, yani Hürmüz’ün oynandığı gece Ayşen, kocası Ercan’a soruyor: “Bu saate kadar neredeydin adam?” Ercan cevap veriyor: “Çiçekleri suluyordum.” Alkış, kahkaha, kıyamet. Ayşen o gece sabaha kadar uyuyamıyor. Ertesi akşam oyunda yine o sahne geliyor. Ayşen soruyor: “Bu saate kadar neredeydin?” Ercan: “Çiçekleri suluyordum” diyor. Yine alkış. Ayşen alkışın bitiminde: “Sen önce evdeki çiçekleri sula” diyor. Alkış onu kesmiyor. “Ayrıcana sen çiçek falan sulayamazsın çünkü hortumun kısa” diyor. Çok büyük alkış... İki tuluat ustası da güldürüyor. Ödeşiyorlar. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Yıllar önceydi. TRT ikinci kanalını açıyordu. Bir gazeteci bana sordu: “İkinci kanal için ne düşünüyorsunuz” diye. Ben de: “İçindeki pislikleri akıtmak için bir kanal yetmemiş, ikinci kanalizasyonu açıyor” dedim. Dava açtılar. Ben kazandım. Şimdilerde TRT izlemiyorum. Arada bir müzik dinliyorum. Diyeceğim o ki bu kurum oldum olası “gelen ağam, giden paşam” diyor. Şahsiyeti yok. Ne fena. Ne kadar cilalarsak cilalayalım bizim meslek hayatiyeti olan meslekler grubuna girmez. Hollywood’un en büyük oyuncusu Clark Gable idi. Ayrıca “Clark” çekmek. “Clark Gable bıyığı” tarihe geçmiş sözlerdi. Bugün adını hatırlayan bile yok. Yaşarken varsın. Sonrası sessizlik. Atatürk diyor ki: Bence halk devri iktisat devri ve mefhumi ile ifade olunur. Benim sevdam, o dört duvarın arasında oldu: Tiyatro. Çok sevdim, sevdalandım. 1953 yılı. İlkokul öğretmeni sınıfa girdi. Elinde küçük bir kitapçık. Üzerinde Küçük Çiftçiler yazıyor. Yazarı: Faruk Nafiz Çamlıbel... Bir manzum oyunmuş bu. Beş kız bir erkek. Erkek başrolde. Kız kardeşi verem olmuş. Doktorlar sonbaharda yapraklar yere düştüğünde kız kardeşin de toprağa düşeceğini söylemişler. Çocuk da elinde iplik iğne, yere düşen yaprakları dikiyor yerlerine. O diktiğim yapraklar Yere düşmezse eğer Elbette kardeşimi Alamaz koynuna yer. Son yaprak. O Henry’nin en sevilen öyküsüdür. Filmi yapılmıştı. Bu hikâye o hikâye. Hem oynadım hem ağladım. Annem, ablam da ağladı. Salonda kim varsa ağladı. Komedi galiba daha iyi olacaktı... İki üç yıl geçti Karagümrük Ortaokulu’nda bir oyun yazıp oynadım. Sonra bir daha. Sonra Yeşil Sahne, sonra Şehir Tiyatrosu, İstanbul Belediye Konservatuvarı Tiyatro Bölümü. Sonra, sonra bir baktım 2020 olmuş. 60 yıldır sahnedeyim... Tamamdır. Yoruldum artık. İlk sevdam beni affedecek mi bilmiyorum ama yoruldum… KÜÇÜKTÜM İÇİME TİYATRO KAÇTI BEN DE ONUN İÇİNE KAÇTIM SIĞINDIM ONA SEVDİM O DA BENİ SEVDİ KORUDU BÖYLECE BİR ÖMÜR GEÇTİ Senden sonra gelecekler için bir şeyler bırakmayı hiç düşündün mü? Düşünmek gerek. Bu dünyaya çivi çakacak halimiz yok. Biri bunu çok düşünmüş ve salt düşünmekle kalmayıp hayata geçirmiş. O kişi Atatürk. Kim Atatürkçü, kim ne kadar Atatürkçü, kim Kemalist, kim gardırop Atatürkçüsü. Ben bunları hiç düşünmem. Ben kendimden sorumluyum bu konuda. Ben Kemalist, Atatürkçü falan değilim. Direkt Atatürk bağımlısıyım. Gözümü açtım, ailemin içinde onu gördüm. Amcam İnebolu’ya silah kaçırırmış. Eski yıllarda gemiyle bir Akdeniz gezisinde bana bu işin aslını anlattığında tüylerim diken diken olmuştu. “Geceleri devriye gezen İngiliz askerlerinin boğazını keser, silahlarını alıp kaçardık. Sonra mavnalarla İnebolu’ya, Mustafa Kemal’e...” Atatürk bunu unutmaz. Cumhuriyetten sonra amcamı Taksim Stadı’na müdür yapar. Masasından da eksik etmez. Ama amcam sporcu. Rakı içmiyor. Bir akşam Atatürk’ün masasında iki bardağa da su koymuş, bir yudum ondan, bir yudum ondan alıyor. Yani bardağın birinde rakı var süsü veriyor. Atatürk diyor ki: “Osman Vamık, sen rakı içmiyor musun?” “İçiyorum paşam, sek içiyorum.” “Sen rakıya su karıştır, beyaz olsun rengi. Çünkü dışarıdan bakan iki bardakta da su var zanneder...” Amca sen tereciye tere mi satıyorsun? Yaşadığım topluma karşı sorumluluk hissettim. Elimden geldiğince bir şeyler yapmak için yaşadım. Yapabildimse ne mutlu. Elimden gelen bu.",https://www.cumhuriyet.com.tr/yazarlar/mujdat-gezen/hortumun-kisa-2181797
Müjdat Gezen,Venedik Film Festivali,11 Mart 2024 Pazartesi,"1932 yılında Ali Özgentürk’ün yönettiği, Orhan Kemal’in ünlü eseri “Bekçi Murtaza” Venedik Film Festivali’nin yarışma bölümüne davet edilmişti. Murtaza’yı ben oynuyordum. Önce bir basın toplantısı yapıldı. Ali ve ben kürsüye çıkıp konuşacağız. Fakat bizden önce Dustin Hoffman filmini tanıtıyor kürsüde. Salon ana baba günü. Konuşması bitti. Bütün medya onun peşinden koşarak gitti. Salon bomboş kaldı. Ali ile ben çıktık sahneye. Biraz bekledik. Dustin Hoffman odasına kapandığı için medyadan dönüp bizi izlemeye geldi. Akşamına smokinlerimizi giydik ve filmin gösterimine gittik. Bekçi filmi oynamaya başladı. Toplam 11 makara film oynayacak. Film birinci makara yerine 11. makaradan başladı. Yani filmin finalinden. Ali ayağa fırladı: “Stop stop” diye bağırmaya başladı. İkimiz makine dairesine koştuk. Kapı kilitli. Makinist içki içmeye gitmiş. Tekrar salona döndük. Ali Özgentürk “Yakın ışıkları” diye bağırdı. Yüksek sesle “Bu bir fiyaskodur. Seyrettiğiniz bölüm filmin finaliydi” dedi. “Biz Türkiye ekibi olarak salonu terk ediyoruz” dedi. Bastık çıktık. Ertesi günü La Repubblica, Il Gazzettıno, Lastampa gibi İtalyan gazeteleri filmi öve öve bitiremediler. Jack Nicholson’ın filmi de yarışıyordu. Gazetelerde şöyle bir eleştiri çıktı: “Jack Nicholson, İstanbul’a gitsin. Orada Müjdat Gezen var. Ondan sade oyunculuk konusunda ders alsın.” Yıllar geçti, adamı bekliyorum. Hâlâ gelmedi. Atatürk diyor ki: Akıl ve mantığın halledemeyeceği mesele yoktur. Ağabeyim bir sigorta şirketinde işe başlamıştı. Küçük amcam sigorta konusunda duayendi. Bir dediği iki edilmezdi. Adli Okuş. Kız kardeşi, yani küçük halam da Seha Okuş. Onun da Türk halk müziği konusunda kredisi çok yüksektir. Neyse, ağabeyim ilk maaşı ile gitti bir bisiklet aldı. Ama bisiklete binmeyi bilmiyor. Ben karşı komşu arkadaşım Engin’in bisikletiyle tur atıyorum. Bizim bisiklet balkona kondu ve orada kaldı. Sıcak bir yaz günü. Ağabeyimler arkadaş grubuyla yazları Yeşilköy Çiroz sahilinde kamp kuruyorlar. Gittiler. Ben balkondan bisikleti aldım. Bindim. Ağabeyimle yengeme sürpriz yapacağım. Yeşilköy’e kadar pedal çevirdim. Fatih’ten o kamp yeri kaç kilometre bilmiyorum. Kan ter içinde kamp yerine vardım. Ağabeyim beni gördü, daha doğrusu önce bisikletini gördü ve “Sen ne arıyorsun burada?” dedi. “Sizi görmeye geldim” dedim. “Bisikleti kullanmak için kimden izin aldın? Hemen geri dön.” Döndüm. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Sonraki yıllarda kendime bisiklet aldım, motosiklet aldım, araba aldım, cip aldım, karavan aldım, tekne aldım. Yani üzerine çıkıp kullanabileceğim ne varsa aldım. Aldım da ne oldu acaba? Hiç. Mal mülk hep en son düşündüğüm şeyler oldu. İnsan biriktirdim ben. Anlamadığım İlker Başbuğ ve yüzlerce kişi tutuklanarak cezaevine atıldığında iktidarda kim vardı?... AKP. Biz neyi konuşuyoruz? AKP her dönemde faşizan bir parti olmuştur. Biz neyi konuşuyoruz? Adamların bugün de konuşmalarına bakın, kapayın gözünüzü İtalyanca, Almanca gibi dinleyin söylenenleri. Umarım anladınız. SONBAHARDA DALDAN DÜŞTÜ. SON SARI YAPRAK. ELVEDA DÜNYA MERHABA TOPRAK. Zamanın daha hızlı tükendiğini ilaç kutumu, haftalık ilaçlarımı düzenlerken bir kez daha anladım. Birkaç gün önce yapmıştım bu işi gibi geldi bana. Sevgili Ayhan Kırdar’ın bir şiirinde dediği gibi: “Zaman iri bir kalburun deliklerinden akıp durmakta.” Bu kadar mı hızlı geçer? Kime geçmez zaman biliyor musunuz? Bedelli meselesi yokken teskere bekleyen askere geçmez. Sıladakine geçmez. Tahliyesini bekleyen mahkûma geçmez... Yaşarsan bilirsin bunları. Tümünü yaşamış biri olarak söylüyorum. *** Hiçbir iktidar masum değildir... Tamam, aynen öyledir. Ama şu son dönemde öyle şeyler yaşadık ki rahatlıkla şunu söyleyebilirim: “Bu iktidar hiç masum değil.” Burada anlatmaya kalksam yeni bir dava konusu olur. Ama gerçeği isterseniz, ben bunu Haddini Bil kitabımda anlattım. Pek çok kitabımda da anlattım. Cumhuriyet tarihi hiç bu kadar haksızlıklarla karşılaşmadı. Koca koca generalleri boş yere hapislerde yatırıp sonra özür dilediler. Bunlardan biri de yakın dostum İlker Başbuğ’dur. Hayatını terörle mücadeleye vermiş adamı, terör örgütüne yardım etmekten yargıladılar. Bir ülke bu kadar kibirlilikle yönetilemez. Kibir, kin ve intikamla yaşar ama sevgi kibir barındırmaz. Her işin başıdır sevgi. Ortaya bir tepsi baklava koy, yemeğe başlasın herkes, bir süre sonra tepsi bomboş kalır. Oysa ortaya sevgiyi koyup paylaş, arttıkça artar. Paylaştıkça artan tek şeydir sevgi. Bizi sevgisiz toplum yaptılar. Böldüler, parçaladılar, yönettiler. Allah’ın tokadı yok. O da onları böldü. “Etme bulma dünyası ya da edersen bulursun.” Ne güzel bir şarkıdır. “Fikrimin ince gülü, kalbimin şen bülbülü, o gün ki gördüm seni, yaktın ah yaktın beni.” Beste ve güfte, yani söz ve müzik: İsmail Hakkı Bey. Ne güzel sözler dediğimde bir de baktım ki İsmail Hakkı Bey’in başında bir de “Muallim” sözcüğü var. Yani adam öğretmen. Edebiyat öğretmeni veya müzik öğretmeni olmalı. Çünkü bu güzel dizeler ancak bir öğretmenin elinden, yüreğinden çıkar. Diyeceksiniz ki: “Bu kadar, bunca güzel şarkıları yapanların hepsi mi öğretmen?” Yooo. Ben öyle bir şey demedim ki. Bu düz mantık hepimizde var. Ben “Fikrimin ince gülü” gibi güzel bir dizeyi bir öğretmen yazar diye düşündüm. Bu benim düşüncem. Düşüncelerinden dolayı insanları yargılama fikri öylesine yaygınlaşmış ki bizim toplumda, ister istemez bundan dolayı da yargılanır mıyız (duygusal anlamda) diye düşünüyorum.",https://www.cumhuriyet.com.tr/yazarlar/mujdat-gezen/venedik-film-festivali-2184220
Müjdat Gezen,Yaşamdan kesitler,18 Mart 2024 Pazartesi,"İnsan, kendi yaşamından kesitler yazarken biraz zorlanıyor. Şunu mu yazsam, bunu yazmasam mı? Acaba daha önce yazmış mıydım? Bir süre takılıyor adamın aklına. Ayrıca, kişileri yazarken inanılmaz bir sansür beliriveriyor kafanızda. Şu kişiyi yazıp da bu kişiyi yazmazsam, acaba yazmadıklarım alınırlar mı? Mesela kızımı yazıp, ablamı yazmayabilirim. O anda öyle gelmiş olabilir. Ablamın oğlunu yazıp, ağabeyimin oğlunu yazmazsam acaba bana küser mi? Böyle olunca, mahalle arkadaşlarımı yazayım mı, yazmayayım mı diye düşünürüm. Ya birini unutursam? Yakınlarım için de bu düşünceler geçti kafamdan. İnsanları kırmaktan çok korkarım. Kimse üzülsün istemem. Bu yazı, o anda kafama gelenleri anlatan bir tür. Programı, sırası, tarihsel akışı falan yok. Benim yazdığım bu gazeteyi alan okurum, yaşamımla ilgili pek çok şeyi biliyor olabilir. O nedenle burada bilmedikleri veya az bildikleri şeyleri söyleyip okurun ilgisini ayakta tutmak istiyorum. Benimle ilgili merak ettikleri varsa, burada bulabilsin. Ne düşünüyorum, hayata dair fikirlerim ne, ideolojik inancım ne, yaşama bakışım ne, pek çok konuda ben nasıl davranıyorum? Bu ve buna benzer soruları yanıtlamaya çalışacağım. Dediğim gibi, belli bir programım yok. Ama tamamen de programsız değilim. Not defterlerim var yanı başımda. Onlara başvuruyorum. Unuttuklarım olursa (kişi veya olay), ömrüm de yeterse, onları da başka bir yazımda yazarım. Ellerim tutarsa, aklım yerinde kalmışsa... Komünizm suçundan yargılandım 1981 yılında. Oysa ben komünist değildim. Sosyal demokrat hiç değilim. Sosyalist tanımı bana iyi geliyor. Eskiden komünist sözcüğünden çekinen komünistler sosyalist olduklarını söylerlerdi. O koca ülkenin adı da rejimi komünist olduğu halde adı Sovyet Sosyalist Cumhuriyetler Birliği idi. Sosyalizm bence bir gün dünyanın dönüp dolaşıp varacağı son durak olacak. Ben eğitim, yol, sağlık hizmetlerinin ve buna benzer pek çok şeyin sosyalizmle var olabileceğini, düşünüyorum. Bunu daha önce hiç bu kadar açık dile getirmedim. Açıkça söylüyorum: Ateist değilim. Beni ayakta tutan bir gücün varlığına inananlardanım. Dünyayı iki kez turladım. Sosyalist ülkelerin hemen hepsine gittim. Asya, Avrupa, Amerika, Avustralya, Afrika bu kıtaların tümünü ziyaret ettim. Avrupa’da çok fazla ama diğerlerinde çok ülke gezdiğim söylenemez. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Sovyetler Birliği’ne ilk gittiğim 1976 yılında hayran kalmıştım. Sadece iki şehir görebildim. Moskova ve Leningrad (St. Petersburg). İkisi de muhteşemdi. Zaten oldum olası Rus kültürüne hayranımdır. Müzikte ve edebiyatta, balede, tiyatroda, dünyanın en büyük sanatçılarını yetiştirmişlerdir. Barışnikov, Nureyev balede dünya yıldızı oldular. Edebiyatçıları buraya sığdıramam ama Çehov’un yeri, Tolstoy’un yeri, Puşkin’in yeri, Turgenyev’in yeri (saymakla bitmeyecek) bir ayrıdır bende. Müzikte Çaykovski, Korsakov, Borodin (besteciler buraya sığmayacak) dünya çapındadır. Nâzım Hikmet’e yoldaş olmuş Mayakovsky hâlâ dünyanın en büyük şairlerinden olarak anılır. Stanislavski dünyanın en büyük tiyatro kuramcısı olarak bilinir. Bu kültüre saygı duymamak imkân dışıdır. Atatürk diyor ki: “Bir adam ki memleketin ve milletin saadetini düşünmekten ziyade kendini düşünür, bu adamın kıymeti ikinci İ derecedir.” Gerçek nedir? Bu denli hızla değişen dünyada kuşkusuz felsefe de klasik kuralların ve kuramların dışına çıkıyor ara sıra... Mesela: İnek kutsal bir hayvan mıdır? Şarap haram mıdır? Kime göre? Neden? Kapıyı biraz aralayıp değişik köşelerden baktığımızda klasik yanıtlar kifayetsiz kalıyor. Bir Fenerbahçe taraftarına en büyük takımın Galatasaray olduğunu kabul ettirebilir misiniz? Bir siyasi partiye körü körüne oy veren birinin gözünü açmak kolay mıdır? Peki, o zaman gerçek nedir? İnsanın tıkandığı sorular vardır ya hani. Yanıtlamak için ıkınır sıkınırsınız, bir türlü tam bir cevap çıkmaz ağzınızdan. Gerçek nedir? Oturun düşünün şimdi. Ağaç kesilmedikçe talaş dökülmez. Bu sözü neye dayanarak söylediğimi tam anımsamıyorum ama defterime yazmışım. Demek ki beğenmişim. İyi de ne demek istemişim acaba? Bir olay olmuş, ben de bu sözcükleri yumurtlamışım. Ara sıra böyle şeyler yapıyorum ya. “Kendine yalan söyleme.” “İnsan biriktirin.” “Diyorsun ki (tiyatroya okumuş yazmışlar gidiyor zaten) bu kötü bir şey değil ki.” “Elma ile armut toplanmaz” lafı yanlıştır. İki kilo elma, üç kilo armut aldım, sepette kaç kilo meyve var? Cevap: Beş kilo. İşte elmalarla armutlar toplandı. Önemli olan oradaki soru. “Daha elveda demeden hoş geldin faşizm.” “Korkutmak gün gelir, korkutanı da korkutur”... Böyle aklıma geldikçe karaladığım pek çok şey var. Yine, aklıma geldikçe yazarım buraya... Ama ta o baştaki “Ağaç kesilmedikçe talaş dökülmez” sözlerini neden yazdığımı anımsayamadım. Artık siz buna bir yanıt bulursunuz. Geçenlerde AKP’nin İstanbul Belediye başkanı adayını televizyonda izledim. Henüz reşit değilken ehliyetsiz araba kullanmış. Demek ki ehliyetsiz iş yapma alışkanlığı o yaşlarda başlamış çocukta. Çünkü yine ehliyetsiz işler yapıyor. Belediyecilik konusunda ehliyeti yok. AKP'NİN BÜYÜKŞEHİR BELEDİYE BAŞKAN ADAYI MURAT KURUM, DÜNYADA EN İYİ 8 ADIM SAYAN ADAM. BUNU BİR SİRKTE YAPSA BÜYÜK İLGİ TOPLAR. İki minik çocuk konuşuyormuş. Biri demiş ki: “Hakan benim babam senin babanı döver.” Öbür çocuk cevap vermiş: “Erkan saçmalama biz ikiziz.” SEN ÜZÜLME BİRTANEM BEN ÜZÜLÜRÜM SENİN YERİNE SEN YÜRÜME TAŞLI YOLLARDA AYAĞINA TAŞ BATMASIN BEN YÜRÜRÜM SENİN YERİNE VE DUYARSAM Kİ BİRGÜN HASTALANMIŞSIN SEN YAŞA BİRTANEM BEN ÖLÜRÜM SENİN YERİNE (Canım Karıma) 2 Mart 2024 HER ŞEYE HAKKINIZ OLABİLİR UMUTSUZ OLMAYA ASLA!",https://www.cumhuriyet.com.tr/yazarlar/mujdat-gezen/yasamdan-kesitler-2186766
Müjdat Gezen,Uğur Dündar-Tarık Akan,15 Nisan 2024 Pazartesi,"Yıllar önce Almanya’da konserdeyiz. Tarık Akan sahnede. Hemen sahne arkasında Perran Kutman’la ben sıramızı bekliyoruz. Tarık inecek, biz çıkacağız. Tarık Akan dedi ki: “Yılmaz Güney önemli bir sanatçıdır” Tercüman gazetesi Türkiye’de bunu manşet yapmış, Tarık Akan’ın tutuklanmasını istiyor. Uçakta yan yana geldik. Polis memurlarıyla benim eve indik, çay içtik. Tarık bavulunu benim eve bıraktı, polislerle birlikte 1. şubeye gitti. “Tarık Akan’ı Uğur Dündar tutuklattı” lafı tamamen yalandır. Uğur, 1. şube müdürü Tayyar Bey’e gidip Tarık’ı ziyaret etmiş ve Tarık’a herhangi bir şey yapılmamasını rica etmiştir. Olay bundan ibarettir. Birinci dereceden tanığı olarak gerçeklerin su yüzüne çıkmasını istedim. Bu polemiğin de artık sürdürülmemesi daha doğru olur kanısındayım. Yıllar yıllar önceydi. Bir gün Mustafa bana geldi. “Bize bir oyununun gelirini bağışlar mısın?” dedi. Devrimci gençler için. Bağışladım. Aradan zaman geçti. Tiyatroya bir sivil polis dadandı. Nereden mi biliyorum? Aynı oyun on defa seyredilir mi? Sürekli geliyor arkadaş. Arkadaş dedimse arkadaşım çünkü. İlkokuldan arkadaşım, muhitten arkadaşım, sonradan polis oldu. Birinci şubede çalışıyor. Geldi gitti, geldi gitti. İşin aslını sonradan öğrendim. Benim çocuk oyununun bilet koçanları devrimci gençlerin birinin evinde yakalanmış. Ben dosyaya girmişim ve takibe alınmışım. O sırada aynı şubede görevli sevilen bir komiser olan Mesut abi işe müdahale etmiş: “Müjdat benim elime doğdu, bu örgütle ilgisi yok” demiş. Bakmışlar gerçekten organik bağım yok, beni almamışlar. Aradan uzun yıllar geçti. Mustafa’yla dertleşiyoruz. “Sen de iki buçuk yıl boşu boşuna yattın” dedim. “Boşu boşuna değil” dedi. “Yatmamız gerekiyordu yattık”... Altı ayını penceresiz bir hücrede geçirmişti canım arkadaşım. Sinir sistemi üzerinde etkiler yaptı. Sonradan toparlandı tabii. Anlayacağınız, bu Mustafa’nın toparlamış halidir. Biz kendisine “Deli Mustafa” deriz. Delidir doludur ama iyi adamdır. Küçük yaştan beri arkadaşız, daha öte dostuz, daha da öte kardeşiz. Otobid ile zahmetsiz satış. Otobid Fiyatı Gör “Hükümetin iki hedefi vardır: Biri milletin korunması, ikincisi milletin refahını temin etmek. Bu iki şeyi temin eden hükümet iyi, edemeyen fenadır.” Onunla 1968 yılında İstanbul Tiyatrosu’nda oyunumu izlemeye geldiğinde tanıştık. Tiyatroya çok meraklıydı. Ayrıca oradan yeni oyuncular keşfeder, filmlerinde oynatırdı. Sinemacıydı. Bu meslekten kazandığını bu mesleğe yatıran ender insanlardandı. “Türvak Sinema Okulu”nu açtı. Doğduğu yer olan Safranbolu’da “Türker İnanoğlu İletişim Fakültesi”ni Safranbolu’nun yapısal özelliğine uyarak yaptırdı. İçine en son teknik kamera ve montaj gereçleriyle donattı. Yüzlerce film, binlerce dizi ve pek çok televizyon programına imza attı. “Gırgıriye’ler, Cennet Mahallesi ve Tim’deki Müzikallerde” birlikte çalıştık. Aramızdan ayrıldığı gün hastaneye gittim. Morga girdim. Yüzünü açtılar. Onunla vedalaştım. Yaptığı filmlerin sonundaki yazı geldi aklıma: Erler Film Türker İnanoğlu sundu: “S O N.” İnsanlık tarihine bir bakıyorsun, Sokrates, Shakespeare, Konfüçyüs, Atatürk gibi insanlar gelmiş geçmiş. O zaman bu insanlara âşık oluyorsun. Tabii bir de karına. İki aşk arasında fark var canım, elbette var. Bu insanlar dünyaya çok şey eklediler. Belki ayrı anlamlarda oldu bu ekleyişler ama eklediler. Adını andıklarımı siz en az benim kadar biliyorsunuz. Iskaladığınız varsa -ki sanmıyorum- yakından bir bakın. Buraya sığdıramadığım belki onlarca isim daha çıkar. Bir çırpıda aklıma gelen bu isimler. *** Yukarıdakiler dünyaya çok şeyler eklediler ya. Eğer sen de küçük de olsa bir şeyler katmak istiyorsan önce kendine katacaklarınla başla. Bu ne tavsiye ne de akıl verme. Benim küçük bir tespitim. Çünkü ben kendimle ilgili olarak böyle yapıyorum. Mesela Benjamin Franklin demiş ki: “Para her şeyi yapar diyen, para için her şeyi yapar.” Franklin bu sözüyle kendine yepyeni bir şey eklerken benim yaşamıma da pek çok şey eklemiş oluyor. Çünkü bu sözü ben çok önemli bir meselede kullandım. Hayatını para üzerine kurmuş olan birini tanıyordum. Para için insanları incitiyordu ve parayı başarı ile eşit görüyordu. O arada kırdığı insanlar ne oluyor diye düşünmüyordu. Hep başkalarını değiştirmeyi düşünürken hiç kendini değiştirmeyi düşünmedi. Çok dost kaybetti bu yüzden. Çünkü aslında kötü biri de değildi. Para insanı bozuyor. Her insanı değil tabii. Tolle diyor ki: Pek çok “dindar” kişi bazı konularda ikilemde kalmıştır.",https://www.cumhuriyet.com.tr/yazarlar/mujdat-gezen/ugur-dundar-tarik-akan-2196306
Müjdat Gezen,‘Önemsiyorum’,05 Şubat 2024 Pazartesi,"“Önemsiyorum”, “Değerli buluyorum”, “Çok kıymetli”... Son zamanlarda en sık kullanılan popüler sözcükler bunlar... Genellikle TV konuşmacıları dile getiriyor... Bir ara: “Sıkıntı yok” çıkmıştı. Sıkıntının en çok yaşandığı son 20 yılın ürünü olarak. Zaman zaman böyle olur... Ama ben pek itibar etmem bunlara. Bir de yabancı sözcük kullanmamak için dikkat ederim. Neyse sıkıntı VAR... Şu dönemi ÖNEMSEMİYORUM. Evden taşınıyoruz. Eşim kitapları derliyor karton kutulara. Gözüme adıma imzalanmış 2007 basımı bir kitap ilişti. Sevgili kardeşim Ahmet Çağan yazmış. Kitabın adı: “Kendine Yalan Söyleme” ... Eee? Benim de iki yıl önce çıkan kitabımın ismi bu. Ahmet’le, Mehmet benim yaşamöykümü de yazmışlardı. En çok o kitap sevilmişti. Fakat insanın bilinçaltına giren birkaç sözcük adamı bu kadar mı zor durumda bırakır? Benim kitabımın ismi Ahmet’in kitabının bire bir aynı. Tamam, bu bir deyim olabilir ama benim dikkatsizliğim, Ahmet’ten özür dilememi gerektiriyor. Belki kimse farkında olmadı ama ben böyle bir hatayı nasıl yaptım?... Sevgili Ahmet, asıl isim hakkı senindir. Ben sonradan gelmeyim. Yeni basımda bunu düzeltip, bu satırları oraya da koyacağım. *** SONBAHAR HOŞ GELDİ İYİ DÜŞÜN HOŞ MU GELDİ? Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet BEN SONBAHARINDAYIM ÖMRÜMÜN AMA SONBAHARIN BUNDAN HABERİ YOK. BU DA BANA TUHAF GELDİ. *** İnsan neden kötü olur hiç anlamam. Neden biri ötekinin kötülüğünü ister? Ben, bana düşman olanlar dahil kimsenin kötülüğünü istemiyorum. Kötülük insan yüreğine yük. Diyeceksiniz ki: “O kadar çok kötü var ki biz nasıl iyi olalım?” Bunun reçetesini biliyorum. Bir: Kötü düşünmeyeceksiniz. İki: Kötülerden ve kötülüklerden uzak duracaksınız. Üç: O kanalları izlemeyeceksiniz. Dört: İlk üç yeter. Dediğimi yapın. Kötü denen şey çok kötüdür. Onunla yakın olmayın. Eskiler buna “şer” derdi. Şerden uzak durun. İyi olun. Gerçekten iyilik gibisi yoktur. Her konuda ve her durumda iyi ve iyilik muhteşemdir. Sözcüğün içinde saklı olan o altı harf aslında her şeyi açıklamıyor mu? Şu iki sözcüğün harflerinin müziğine bir bakın: “Kötülük” ne kadar itici değil mi? Bir de şuna bakın: “İyilik” ... Burada harflerin sihri de durumu açıklıyor. Birinin söylenişi bile insanın içini karartıyor. Diğeri ise adama moral veriyor. Hep iyilikten yana olunca ve o sözcüğü davet edince, inanın her şey güzelleşiyor. Adam penceresinin önündeki eski püskü koltuğa oturdu. O kırık dökük koltukta adamın anıları saklı duruyordu. Baktı pencereden dışarıya. Görüntüsü ne çok iyi ne çok kötüydü. Birkaç ağacın arasından denizin küçük bir parçasını görüyordu. Mutlu oldu. “Bunu bile göremeyenler var” dedi. Maaşı yatması gerektiği halde çalıştığı kurumun durumu çok kötü idi. Emekli olmak istiyordu ama yasaktı emekli olması. Parası kalmamıştı. Tek başına yaşamanın zorluğuna her ne kadar alışmışsa da durumu iyi gitmiyordu. “Havada hiç bulut yok, ne kadar güzel” dedi. Derin bir nefes aldı. Canı çay istedi, yoktu. Dün bitmişti. Kendi yapardı kendi çayını. Canı sıkılır gibi oldu ama kendi kendine: “Bugün de çay içmeyiveririm olur biter” diye düşündü. Sigara içmiyordu. Tekrar penceresinden gökyüzüne baktı. “Çok şükür bugün de yaşıyorum” dedi. Az önce sokaktaki bir köpeğe yemek vermişti, onu düşündü. Onun her şeyi iyiydi. Hocam, gece mahallemizde davul çaldığında bütün ışıklar yanardı evlerde. Annem bana: “Kalk ışıkları yak, mutfağı yakmayı unutma” derdi. Oysa biz oruç tutmazdık. Ama annem çok ürkerdi mahallenin baskısından. “Anne biz Aleviyiz oruç tutmuyoruz ki” dediğimde, “Mahalle halkı bunu bilmiyor, ayrıca bilmemesi daha iyi, sen yak ışıkları” diye bastırırdı. Herkes sahura kalkıp yemeklerini yiyip ışıklarını söndürünce biz de söndürürdük. Bunları bana bir ramazan günü genç bir öğrencim anlatmıştı. İçim burkulmuştu söylediklerinden. Devrin başbakanı bir gün çıkıp ana muhalefet partisinin Alevi başkanına “Ben mezhebimi açıkladım, sen de açıkla görelim” dediğinde, o gencin anlattıklarının ne demek olduğunu çok iyi anlamıştım. Bu ülkeyi bu hale getirenler, sanıyorum bu dünyada değilse bile, bir gün kendi vicdanlarında bunun faturasını çok acı ödeyeceklerdir. Size olumsuz şeyler yazmamam gerekiyor. Ama bu yapılanlardan da kaçamıyoruz işte. Bektaşiye sormuşlar: “Oruç tutar mısın baba?” Mırın kırın etmiş. Soran softa demiş ki: “Ben sadece bir gün kaçırdım.” Baba erenler hemen cevabı yapıştırmış: “Hah işte onu da ben tuttum.” Oruç tutmakla adam olunmuyor, Müslüman hiç olunmuyor. *** Atatürk diyor ki: “ULUS KESİN ADALETİ SAĞLAYAN UYGAR YÖNETİMLER İSTER.”",https://www.cumhuriyet.com.tr/yazarlar/mujdat-gezen/onemsiyorum-2171651
Müjdat Gezen,İzmir…,22 Nisan 2024 Pazartesi,"Sana dün Eşrefpaşa’dan baktım güzel İzmir. Biliyor musunuz, ben ilk olarak İstanbul’da değil İzmir’de tanındım. 1966 yılında Ulvi Uraz Tiyatrosu ile Hababam Sınıfı’nı oynamak üzere güzel İzmir’e geldik. Aynı yıl Feyzi Tuna’nın çektiği Denizciler Geliyor filminde hem oynuyor hem de yönetmen asistanlığı yapıyordum. Bir günlüğüne İzmir’e gelmiştim. Oysa Hababam’la tam bir ay İzmir’de bulundum. Oyun harikaydı. Yeni Asır gazetesi çok popülerdi İzmir’de. Hürriyet o zamanlar en çok satan gazete iken Yeni Asır İzmir’de ondan fazla satardı. Buranın genç muhabirlerinden Özcan Kokulu beni aradı, buldu ve benimle gazetesine röportaj yaptı. İlkti benim için. İstanbul’da birkaç ufak tefek haber falan çıkmıştı ama bu bir röportajdı. İzmir’de tanınmaya başladım. *** Sonraki yıllarda artık her yaz İzmir’e bir oyunla geliyordum. Fakat son on beş yıl İzmir benim kalem oldu. İzmir’i o kadar çok sevdim ki bu İzmirlilere de yansıdı, onlar da beni daha çok sevdi ve bugünlere geldik. Hiçbir oyunum boş geçmedi İzmir’de. Biletlerimiz kapışıldı. Bu kente ayak basar basmaz tiyatroya uğramadan önce bazen tek başıma, bazen ekibimle önce Karşıyaka’da Zübeyde Anne’nin kabrine gideriz. Ona hep teşekkür ederim bize böyle bir evlat verdiği için. Aynı yörede küçük bir müze niteliğinde evi vardır. Onu gezerim. Sonra gelirim tiyatronun kulisine, biraz uzanırım oyun saatine kadar. Uğur gelir kulise. Yılmaz gelir, Ahmet Yazıcıoğlu gelir, Atila Sertel gelir, Gökmen Ulu gelir, Atila Köprülüoğlu gelir, İzmir’de yaşayan öğrencilerim gelir. Esra gelir, Fidayda gelir, avukatım canım kardeşim Murat gelir… Onlarla hasret gideririm. İzmir benim şehrimdir. Orada doğmamış olsam da ben İzmirliyim. Yargılama… Nasıl bir zamandan geçiyoruz böyle. Yirmi yılı aşkın süredir herkes herkesi yargılıyor. Bu yetmezmiş gibi bir de sistem yeni bir icat çıkardı. Dünya rekoru bizde. Adı: “Cumhurbaşkanına Hakaret”. Cumhurbaşkanının hakaret etmediği kimse yok. Fakat kendisini eleştirmek yasak. Demokrasi, sen nelere kadirsin? O ağzına geleni söyleyecek, sen aklına geleni bile dile getiremeyeceksin. Ne âlâ memleket. Ne olur birbirinizi yargılamayın. Hele böyle dönemlerde tam da kenetlenme zamanı iken bakıyorum aynı kutupta zannedilen kişiler birbirleri hakkında söylemedik söz bırakmıyorlar. Bunu yapmayın. Ben yapmıyorum ve çok rahatım bu konuda. Yapanları da siz görüyorsunuz zaten. Tam dayanışma zamanı şimdi. Sırt sırta verip birbirimize rahatlıkla sırtımızı dönebileceğimiz şu günlerde bunun tersini yapmak, inanın hiç doğru değil. Yargılamayın. Kimseyi yargılamayın ama önce fikren kendi yanınızda olanları yargılamayın. Otobid ile ücretsiz ekspertiz Otobid Fiyatı Gör “KANUNLAR HİSSİYATA DAYANARAK YAPILMAZ.” Oyunculuğu hocalarımdan, onun dışındaki her şeyi ondan öğrendim. Yaşamına bir bakın, ne demek istediğimi anlarsınız. Salt askerlik dalında ya da siyaset yaşamında usta değil o, her konuda inanılmaz özellikleri var. Anıtkabir’e hiç gittiniz mi? Gitmişsinizdir. Gitmediyseniz gidin. Orada okuduğu kitaplardan bir bölümü var. Altlarını çizmiş, yanlarına notlar almış. Büyük bölümü Fransızca. Kendi Fransızcasını yeterli bulmadığı için hoca arıyor. İsviçre’de bir madamı tavsiye ediyorlar. Madamın gözleri görmüyor ama iyi bir öğretici. Mustafa Kemal’e soruyor: “Mon Jeneral… Size nasıl yardımcı olabilirim?” Mustafa Kemal diyor ki: “Madam, Honore de Balzac okurken biraz zorlanıyorum.” Sehpanın üzerinde Balzac’ın bir eseri var. Madam itiyor önüne Mustafa Kemal’in, “Şunu biraz okur musunuz?” diyor. Mustafa Kemal okumaya başlıyor. Madam kesiyor ve “Generalim, benim Fransızca konusunda size öğretebilecek bir şeyim yok, siz bu konuda iyisiniz” diyor. 7 Kocalı Hürmüz’ü sahneye koyuyordum. Birce Akalay, Hürmüz provalarındaydı. Birce provalara herkesten 1 saat önce gelip çalışıyor. Nefes açıyor, vücut egzersizleri yapıyor. O gün benden izin aldı. 15 dakika geç kaldı. Herkes sahnede. Ben bir soru sordum: “Birce ismi nereden geliyor?” diye. Kimse bilmiyormuş. Dedim ki: “Birce ilkokula başladığında 1C sınıfında okuyormuş. Sınıfını çok sevmiş. Ailesi de ona Birce adını takmış.” Hiç itiraz eden olmadı. Yahu bu kızın okula başlayana kadar adı yok muydu?... Kimse sormadı. Ben sert bir yönetmen değilim ki neden kimse itiraz etmiyor? “Yahu neden biri de çıkıp olur mu hocam, demiyor” dedim. “Hocamız söylediğine göre doğrudur” dediler. Eh, hoca efendi öyle diyorsa öyledir.",https://www.cumhuriyet.com.tr/yazarlar/mujdat-gezen/izmir-2198651
Müjdat Gezen,Survivor,25 Mart 2024 Pazartesi,"“Hayatta kalabilmek” anlamına geliyor. Televizyonlarda pek çok çeşidini izledim. Adaya bırakılan çeşitli mesleklerden kadınlı erkekli insanlar yaşam savaşı veriyorlar veya iki kişi ormanda, denizde yiyeceğini bulmaya çalışıyor veya tek başına bir adam ıssız bir ada da ayakta durmaya çalışıyor... Bir de Acun Ilıcalı’nın yaptığı gibi, sportif ve eğlenceli olanları var. Ben izliyorum... Yarışmacılar bazen açlıkla savaşıyor... Ama bence kesinlikle (18 YAŞ) işareti koyulmalı bu yarışmaya. Toplumun en fazla gereksinimi olan, barış, sevgi, dostluk, kavramlarının bu kadar ayaklar altına alınması çok zararlı. Küfürleri bipliyorlar ama kavga çok reyting yapıyor. Bir yarışmacı bulduğu orman alanından kaçıp şehre gidiyor, birinin evine girip konserve, içki ve yemek çalıyor. Ev sahibinin silahı var ama o anda evde değil. Acun araya girip adama gereken jesti yapıyor. Polisi kafaya alıyorlar, iş kapanıyor. Acun bu yarışmacıya on yemek ödülü ceza veriyor. Sonra cezası düşürülüyor. Buraya dek iş böyle. Fakat Acun Ilıcalı bu konuda bir konuşma yapıyor ve: “Bunun bir hırsızlık olmadığını, açlığın insanlara neler yaptıracağını” anlatıp hırsızı aklıyor. Amacını da “kaybetmek istememeye” bağlıyor... Sevgili Acun. Biz bundan şunu mu anlamalıyız: “Aç kalınca çalmak mubahtır... Tamam, sistem böyle bu ülkede. Aç olan değil ama tok olan çok çalıyor. Sen de bu sistemi destekleyen bir olarak bunu savunuyorsun. Ama bu doğru bir şey mi?... Kızın biri yeni evli bir oğlana asılıyor. Çocuğun karısı bu konuda tedirgin. Sen bu sahneleri kesmeden gösteriyorsun. Tamam, reyting için iyi, ama o yeni aile için iyi ve doğru mu sence? Sen alnının teriyle bu işten para kazandın, kimse bir şey diyemez. Ama bu toplumun sakinliğe ihtiyacı var. Reyting yapıyor diye küfrü (biplesen bile) kavgayı (bir bölümünü kessen bile) hırsızlığı övemezsin. Bu doğru olmaz.” “Cumhuriyet gibi ciddi bir gazetede bu yazıya ne gerek var” diye sorulabilir. İzlerseniz, ne demek istediğimi anlarsınız... Biri televizyonu bulmuş öteki telefonu. İkisine de yatıp kalkıp dua ediyorum. Çünkü onlar olmasaydı görüntülü konuşma yapamayacaktık kızımla. Elif. O benim kızım. Hollanda’da yaşıyor. Oğlu ve kocasıyla çok mutlu ama ben ona hasretim. Hep böyle geçti ömrümüz. O bana, ben ona hasret. Küçük yaşta annesiyle ayrı düştü yollarımız. Elif annesiyle gitti. Ben onsuz kaldım. Her ne kadar sık sık buluşuyor olsak da olmuyordu işte. Aynı kentin içinde birbirine hasret yaşayan baba kız. Çok zor günlerdi. İlkokul, ortaokul, lise, üniversite, yüksek lisans derken evlendi ve Londra’ya gitti. Hasretimiz katlandı misli misline. Ve bir gün görüntülü telefonlar çıktı. Görmemişin görüntülüsü olmuş derler ya. Günde en az iki defa Elif’le konuşuyoruz görüşüyoruz. Ben de en az iki defa Bird ve Bell’e teşekkür ediyorum. Elif’i çok özlüyorum. Yaş ilerleyip, zaman azalınca bu iş daha da üzüntü verici oluyor. Salgından önce yılda iki kez geliyordu. Ben de Hollanda’ya iki kez gittim. Ancak uzun uçak yolculukları bel fıtığıma iyi gelmiyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Kızım Mimar Sinan Üniversitesi Opera Şan Bölümü’nü birincilikle bitirdi. Ön lisansta iki bölümden mezun oldu. Müzikal oyunculuğu ve ritmik. Sonra UCLA’da müzikaller tarihi okudu. Oradan Londra’ya geçti ve yüksek lisansta “drama terapi bölümü”nü bitirdi. Tam beş diploması var ve Lahey’de (Den Haag, Hollanda’nın başkenti) bir kadınlar korosunu yönetiyor. Torun, denizaltı kum tarama ve kaptanlık okuyor. Deniz (kocası) en önemli iki üniversiteden diplomalı. Avrupa Bankası ombudsmanı. Kendi evlerinde huzurlu ve rahat bir hayatları var. İlk kez sizlerle paylaşıyorum bunu. İlgi duymayanlar yan bölüme geçebilirler. Cumhuriyet, fikren, ilmen, fennen, bedenen, kuvvetli ve yüksek seviyeli muhafızlar ister. Yeni nesli bu evsaf ve kabiliyette yetiştirmek sizin elinizdedir. Bazı insanlar vardır, cam gibidir. İnce, kırılgan, zarif, saydam. Buradan bakınca içini görürsünüz. Tertemizdir. Kandemir bunlardan biridir işte. Canım kardeşim, yoldaşım, iş arkadaşım Kandemir Konduk. İnsan uzun yıllar biriyle ortaklık eder de hiç mi kavga etmez, hiç mi birbirlerine kırılmazlar? Kandemir ikinci kategoridendir. O kimseyi kırmaz, ona da kırılınmaz. Dosttur. Güvenilirdir, iyi insandır. Yardım severdir, eli açıktır. Candandır. Ayrıca çok iyi mizah ustasıdır. Gençlik yıllarında Aziz Nesin onun için: “Genç kuşakta en çok Kandemir Konduk’u beğeniyorum” demişti. Kimseyi övmeyen Aziz abi, Kando’yu övmüştü. Övülesi yanı çoktur onun. Eşi Jale başka bir iyiliktir. Aile dostluğumuzun ötesinde bir de seyahat arkadaşlığımız vardır. Yurtdışı gezilerimizi birlikte yaparız. Sakindir. Efendidir. Sırtınızı dönebileceğiniz kaç dostunuz vardır ki hayatta? Kandemir onların başında gelir. Sabahları, daha doğrusu öğlene doğru mutlaka telefonlaşırız. Saçmalama saatimizdir. Biz de saçmalarız. Çeşitli tipler oluruz. Kando harika taklit yapar. Ben bazen onun köylü dayısı olurum. Karantina günlerinde sekiz, dokuz ayımızı telefonda dağıtarak geçirdik. Kandemir’i kimselere değişmem. “Küçüldükçe büyürsün.” Arada böyle şeyler diyorum ya. Yine dedim işte. Bir kenarda bulunsun. Bakarsın lazım olmaz. Kendimi, bu yaşımdaki halimi tanımaya çalışıyorum. “Hâlâ tanıyamadın mı?” diyorsanız, demeyin. Ben daha yeni bu yaşımdayım. Nereden bileceğim bu yaşta olmadan bu yaşın özelliklerini? Haaa, bu yaş nasıl bir yaş diye soruyorsanız eğer... Yaş... Hiç beklemezdim böyle olmasını ama oldu bir kere. Zormuş. Olmadık zamanlarda belinizin ağrıması, midenizin kaynaması, gözlerinizin ilerlemesi. Annem derdi ki: “Sakın ihtiyarlama.” “Anne” derdim, “Bir gün mutlaka yaşlanacağız.” “Ben sana yaşlanma demiyorum, ihtiyarlama diyorum” derdi. Aradaki farkı şimdi anlıyorum. İhtiyarlık karakış. Yaşlılık... O da kış. Enikonu yani. E kış kışlığını yapacak. Unutkanlıklar başlayacak! Zaten oldum olası isim tutamam aklımda. İyice rezil olacağız. “Adın neydi senin?” Alınmaz mı onca yıl okuttuğum öğrencim? Yıldız Kenter hocam, bunun çaresini bulmuştu. Hepimiz “canikolar”ı idik. Dört mevsimse yaşamak, son mevsimi iyi yaşamak gerekiyor. Yaşdaşlarım... İyi yaşayın... “İLKBAHARDA USUL USUL YÜRÜ, TOPRAK ANA HAMİLEDİR.” BİR KIZILDERİLİ ATASÖZÜ. ECKHART TOLLE’den: “Ben haklıyım, sen haksızsın” tarzındaki görüşlerde ısrarcı olmak, ülkeler kabileler, dinler ve benzeri, arasındaki ilişkiler açısından olduğu kadar kişisel ilişkilerde de tehlike arz eden bir durumdur.",https://www.cumhuriyet.com.tr/yazarlar/mujdat-gezen/survivor-2189363
Müjdat Gezen,Bir dakika,19 Şubat 2024 Pazartesi,"Yukarıda biraz söz ettim ya. En önemli bir dakikalardan biri de yılda bir defa, 10 Kasım’larda, saat dokuzu beş geçe yaptığımız bir dakikalık saygı duruşudur. O bir dakikanın içinde binlerce dakika vardır. Dokuzda uyanırım evimde. 10 Kasım’dır. Yüzümü evimdeki tek resim olan Mustafa Kemal Atatürk’e dönerim. O sırada Kalamış Marina’daki tekneler sirenlerini çalarlar. Dikerim gözlerimi onun mavi gözlerine, ikimizin pınarlarından da birer damla yaş akıverir. O bir dakika benim yaşamımdaki en önemli bir dakikadır. O nedenle ayrı yazdım. Ablam ikide bir derdi ki: “Sen Erdek’e gittin hayatın değişti.” 1960 Haziran’ıydı. Mahallemizde Ergün abimiz vardı. Üniversite öğrencisi. Erdekli. “Neden Erdek’te kamp yapmıyorsunuz?” dedi bir gün bize. Önder’le abisi Şeftali Oktay o sırada Darüşşafaka Genç Basketbol Takımı’nda oynuyorlar. Darüşşafaka izci grubundan bir mahruti çadır aldılar. Kadeş vapuru siyahtı ve güverte bileti üç liraydı. Hepimizin cebinde 10’ar lira vardı. Sabaha karşı Bandırma’ya vardık. Fatih’te Hırka-i Şerif’te bir genç gruptuk. Hepimiz 17-18 yaşlarındaydık. 27 Mayıs hareketi olmuş, haziran bize güzel gelmişti. Ergün abi bizi Erdek’te karşıladı. Tek katlı bir yalının yanındaki boş arsaya çadırımızı kurduk. Dokuz arkadaştık ama kardeşten öte... Erden, Tınaz, Saim, Oktay, Önder, Tuncer, Selahattin, İrfan, ben... Hayatımın dönüm noktası oldu Erdek kampı. Yemekleri ben yapıyordum, bulaşıkları diğerleri yıkıyordu denizde. Tam önümüzde, sabaha karşı balıkçılar ağlarını çekiyorlardı ve biz onlara yardım ediyorduk. “Yelaviz, yelaviz... Al beraber.” Böyle çekiliyordu balık ağları. Çok balık yedik. Menemen, makarna, omlet. Erden karaciğerini bozdu. Masamız yoktu. Aklıma bir fikir geldi. Yere iki uzun çukur kazalım, karşılıklı. Ortada kalan kısım masamız olsun, iki yanına biz oturalım, ayaklarımızı çukura sokalım. Öyle yaptık. Belki devam ettirseydim bu gibi fikirleri, bu memleketten de bir Edison çıkabilirdi. Olmadı. Tiyatrocu oldum... Kampımız denizin neredeyse içinde. Bir sandal yanaştı bizim çadıra doğru. Çadırımızın ismi yazılı kapısında: “Avanta Palas”. Çünkü balık bedava, bizim yanımızdaki ailenin her gün ikram ettiği bazı tabaklar bedava, hava bedava, su bedava... Sandalda iki genç adam var. Bir şarkı tutturdular marjinal. “Samsooon Dalila... Yakalara balina. Jon Fostır Dallıs Con Fostır Dallıs. Gutman gitti teraviye, evini bıraktı haramiye. Tenekeci muslukçu, tenekeci muslukçu. Portakal bahçeleriii, portakal bahçeleriii, ne güzel kokuyor. Avanta palaaas, Avanta palaaas... Müjdat, Müjdat neredesin?” Ayberk Çölok ve Mehmet Ulusoy. Sonradan ikisi de çok büyük aktör oldular. Mehmet Paris’te kendi tiyatrosunu açtı. Ayberk AST, Halk Oyuncuları ve Devlet Tiyatrosu’nda çalıştı. Çok iyi dost olduk onlarla. Sonra beyaz atlara falan binmeden, hatta vedalaşmadan ayrılıp gittiler. Erdek kampından kalan iki yadigârdı bana ikisi de. Erdek kampııı. Erdek kampı neredesin? Aslında duygusal rollerin adamıydı ama komedyen olarak bilinirdi. Tiyatroda da sinemada da sahneye, perdeye bu kadar yakışan biri azdır. Bakırköy Halkevi’nden yetişme, Sadık Şendil’in talebesi, aktörlerin aktörü Münir Özkul. Hâlâ filmlerini izlediğimde gözlerimden yaş geliyor... 1963-64 tiyatro sezonunda Savaş’la (Dinçel) beraber Münir Özkul Tiyatrosu’nda çalıştık. Bizi Münir ağabeye Ayberk götürdü. İki oyuncu arıyormuş General Çöpçatan oyunu için. Ayberk “Savaş’la Müjdat” demiş. Anlaştık, provalar başladı. -Tiyatro yaşamımın en büyük macerası olan mahkemede yargılandığım süreci anlatacağım.- İçkiyi bırakmıştı Münir ağabey, provalar sırasında başlamış. İlk gece elinde konyak şişesiyle çıktı. Sözlerini unuttu sahnede. Savaş’ı ve beni sahneden kovdu ve ilk gece tiyatro kapandı. Oyunun telif haklarını satın alan İhsan Hanım adlı gerideki patronumuz oyunun Münir Özkul’suz devam etmesine karar verdi. Münir ağabey dava açtı “Oyun bana aittir” diye. Gittik yargılandık. Beraat ettik. Biz nerden bilelim oyunun telif hakkı kime ait? Fakat tuhaf bir şey oldu. Münir ağabey, bizim oynadığımız Karaca Tiyatro’nun 100 metre ötesindeki İstanbul Tiyatrosu ile anlaştı ve oyunu yeni kadrosuyla oynamaya başladı. Biz Karaca Tiyatro’da, Münir ağabey İstanbul Tiyatrosu salonunda, iki karşılıklı ekip Peter Ustinov’un Romanof’la Jülyet, yeni adıyla General Çöpçatan oyununu oynadık. Münir ağabeyin oyunu ful, bizimki sinek avlıyor... Benim ilk yargılanışım alt beynimin derinliklerinde bir tuhaf iz bırakmış olacak ki ondan sonra ne zaman yargılansam, aklıma hep o ilk yargılanmam gelir... İleride yine Münir ağabeyden söz ederim. Sadık Şendil’in ünlü eseri Kanlı Nigar’ı sahneye koyuyordum. 1990’lı yıllar tam anımsamıyorum. Kekeme berber rolü çok önemlidir. O rolü oynayacak aktörü arıyorum. Settar’ı tavsiye ettiler. Geldi oynadı. Ama muhteşem oynadı. Onun komedi oyunculuğunu o oyunda keşfettim. Komedi oynayabilen aktörler dramı daha rahat oynarlar. Televizyonda gösterilen “Kızılcık Şerbeti” dizisinde Settar yine muhteşem oynuyor. Hastalandığını duydum. Kızıyla konuştum. Yoğun bakımda olduğu için telefonda konuşamıyordu. Settar bize çok lazımsın. Sakın ha bi yere gitme. Bir an evvel sağlığına kavuşmanı diliyorum. Canım kardeşim. *** Atatürk diyor ki: Uygar eser vücuda getirmek kabiliyetinden mahrum milletler hürriyet ve bağımsızlıklardan soyunmaya mahkûmdur. *** SONBAHARDA DALDAN DÜŞTÜ SON SARI YAPRAK ELVEDA DÜNYA, DEDİ MERHABA TOPRAK.",https://www.cumhuriyet.com.tr/yazarlar/mujdat-gezen/bir-dakika-2176855
Müjdat Gezen,Uğurböceği,30 Ekim 2023 Pazartesi,"Elimize konardı... Biz de o malum tekerlemeyi söylerdik: “Uç uç böceğim annem sana terlik pabuç alacaaak.” Artık bu tekerleme söylenemez. Çünkü terlik pabuç fiyatları yanına yaklaşılacak gibi değil. Zaten o eski uğurböcekleri de pek ortalarda yok. Doğayı bozduk. Uğurböcekleri de pek görünmüyorlar. Ekonomimiz gibi onlar da yok oldu gitti... Ne güzel günlerdi. Uğurböcekleri elimize konardı... Uğursuz bir sistem geldi başımıza. Her şey altüst oldu. İnanan takipçileeeri...Nerdesiniz?... Şimdi uğura inandığınız gibi uğursuzluğa da inanıyor musunuz bakiiim?... “İnsaf ve merhamet beklemekle millet ve devlet işleri görülemez. Millet ve devletin şeref ve bağımsızlığı kazanılamaz.” Canım Mustafa Kemal... Sen nasıl oluyor da her şeyi yıllar öncesinden bu kadar iyi sezebiliyordun. Profesör Ali Nesin 1995 yılında Amerika Birleşik Devletleri’ndeki kürsüsünü bırakarak Çatalca’ya gitti. Nesin Vakfı’nın yönetimi artık ona emanetti ama Ali Nesin’in matematikten başka düşüncesi yoktu. Nesin Vakfı’nı matematiksel bir sisteme oturttuktan sonra İzmir’in Şirince köyüne gitti ve dünyanın ilk ve tek “Matematik Köyü”nü kurdu. O köy, benim en sevdiğim köylerden biri. Kadıköy’den sonra. Çünkü dünyanın her yerinden oraya geliyorlar. Herkesin korkup kaçtığı matematiği Ali Nesin gençlere sevdiriyor. Bu köyü görün. Neler yapıldığını hissedin. Çünkü hayata atılan ilk adım matematikle başlar. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 1970 yılıydı. İstanbul Tiyatrosu’nda oynuyordum. Bir gün kulisin kapısı açıldı ve içeri bir bey girdi. “Ben Hayri Küçük, Allah büyük” dedi. Menajermiş, hem de ünlü bir menajer. Bütün ünlü sahne sanatçıları ondan sorulurmuş. “Bir ayda aldığını sana bir gecede veririz, sahneye çık” dedi. “Hayri Bey ben zaten sahnedeyim” dedim. “Bu öyle değil. Gazino sahnesi bu. Emel Sayın diye çok güzel sesli bir assolist geliyor Ankara’dan. Onu sahneye çıkaracağız. Seni de o kadroda düşünüyoruz.” “Tiyatroyla anlaşmam var. Gelecek yıl bitiyor. O zaman konuşalım” dedim. Tiyatromla yazılı bir anlaşmam yoktu ama bana yıllardır çok iyi davranan o tiyatroyu, patronlarımı bırakamazdım. Ertesi sezon olan oldu, çıktık gazino sahnelerine... Hayri Küçük çadır tiyatrolarından gelme idi. Bana maceralarını anlatır dururdu. Birini sizinle paylaşacağım, onun ağzından... “Bayram yerinde çalışıyordum. Bir numara hazırlamıştık. Ben tabutla toprağın altına gömülüyorum. Üzerime toprağı atıyorlar. Yarım saat sonra açıyorlar tabutu, ben sağ olarak çıkıyorum. Şapkaya paralar doluyor. Tabii işin önemli bir hilesi var. Tabutun baş kısmında nefes alabileceğim bir hortum var. Yere gömülü. Cambaz direğinin altına kadar ulaşıyor. Ben oradan nefes alıyorum. Neyse, tabuta girdim. Kapağı kapandı, toprak atıldı... Hortum yok. Ayak ucunda kalmış. Ters tarafta. Nefesim azalmaya başladı. Ayağımla hortumu çekmeye başladım. Ölüyorum. O sırada ipin üstünde bulunan cambaz Kazım hortumun oynadığını görmüş ve: ‘Mezarı açııın, Hayri ölüyor’ diye bağırmış. Açtılar. Bayılmışım. Paralar yandı tabii. Hilemiz de anlaşıldı. Ben de o mesleği bıraktım Müjdatçığım.” Hayattaki en önemli şeyin sağlık olduğu konusunda sanırım herkes aynı fikirdedir. Değilse bile, sağlığı elden gittiğinde aynı fikirde oluverir. Koskoca padişah, sırtında bir çıban çıktığında şiir yazmış: “Olmaya devlet cihanda, bir nefes sıhhat gibi.” İnsan, sağlığı bozulmadan çok kere değerini bilmez sağlığın. Ben ise başka şey düşünmem “Önce sağlık” demenin dışında. Belki sık sık sağlığım bozulduğu için ya da ben evhamımdan dolayı öyle sandığım için. Ama gerçekten her işin başıdır sağlık. “Sağ ol”, “iyilik sağlık” gibi sözler çok yerleşiktir dilimizde. Sağlığın önemini hastalıkta anlarız. Kafanız yastıktan kalkmadığında ne kadar özleriz sağlıklı günlerimizi. Önce sağlık. Sağ salim var olabilmenin tek koşulu bu. Size sağlıklı zamanlar ve sağlıklı okumalar diliyorum. Sağ olun. Doktor bir konsültasyon sırasında hastanın durumuna bakarak asistanı ile konuşuyor: “Alt çene ortopedik hatalı, dişler dentis deformasyonda, burunda deviasyon mevcut” deyince, hasta: “Sanki sen çok güzelsin” demiş doktora. 29 Ekim, benim doğum günüm. Cumhuriyetin 100. yılını gördüm. 81 yaşıma bastım. 150. yılını da göreceğim. Çünkü binlerce Cumhuriyetçi ve Atatürkçü öğrencim var. Onların çoğu 150. yılı görecekler. İşte o zaman ben de görmüş olacağım... Nâzım’ın Vasiyet şiiri bana hep dokunmuştur. Yüreğimi sızlatır. MSM’nin bahçesindeki çınar ağacı bende o duyguyu uyandırmıştı. Nâzım Kadıköy’de yaşadı. Bir gün Büyükçekmece’de Nâzım’ın nefis bir büstünü gördüm. Dostum Hasan Akgün’e sordum “Kim yaptı” diye. Kısa bir süre sonra aynı büstü bana yolladı. Bahçedeki çınar ağacının yanına diktik büstü. Bir gün okuldayım. Bir telefon geldi Mustafa’dan (Alabora). “Bil bakalım şu anda neredeyim?” diyor. “Neredesin?” dedim. “Nâzım’ın mezarındayım.” Yıllar önce 1976 yılında gitmiştim. “Bana oradan bir avuç toprak getir” dedim. Mustafa bir pet şişeye konmuş mezar toprağını getirdi. Çınar ağacının altına gömdük. Artık her şey tamamdı. Çınar, büst, toprak. Açılışı yaptık. Tarık (Akan), Rutkay (Aziz), Yılmaz (Özdil), Uğur (Dündar), Hasan (Akgün) birer konuşma yaptılar ve büstü açtık. Nâzım MSM’nin bahçesinde yatıyor. Böylece vasiyeti manen yerine getirilmiş oldu. Ben rahatım. O da rahat uyusun. “Kötülük bizi ruhumuzdan yakıyor” demiş. Adı üstünde işte. Kötülük... Gelgelelim dünyayı kötüler yönetiyor.",https://www.cumhuriyet.com.tr/yazarlar/mujdat-gezen/ugurbocegi-2135387
Müjdat Gezen,Paralel telefon,29 Ocak 2024 Pazartesi,"O zamanlar cep telefonu denen mobil bücürü henüz icat edilmemiş... Askerden döndüm. 1966 yılı. Film yönetmeni Feyzi Tuna işsiz olduğumu anlayınca, “Bir filme başladım, gel asistanım ol” dedi. Geceleri iş çıkışı genellikle onun evinde buluşuyoruz. Salonu geniş. Telefonu bir sehpanın üzerinde duruyor ama çalışma masasının üzerinde aynı telefonun paraleli de var. “İşletme oynayalım mı?” dedim. Nedir o? Telefonu alıp (o zaman tuşlu telefon yok, şehirlerarası direkt konuşma yok. Ancak santral aracılığı ile konuşabiliyorsunuz), işletmek istediğiniz arkadaşınızın numarasını çeviriyorsunuz. Feyzi’nin eşi Liza, şehirlerarası santral memuresi oluyor. “Ayrılmayın efendim, sizi Adana arıyor” diyor. O gece kurban olarak Neriman Köksal’ı seçtik. İyiliği ve saflığı ile tanınan bir sinema oyuncusuydu ablamız. İsmet İnönü kurultayı kaybetmiş, genel başkan seçilememiş, artık siyasi hayattan ayrılmaya karar vermiş. Ankara’da onuruna bir yemekli gece yapılıyor. Neriman Köksal da tam bir İnönü hayranı. “O gece ben de paşama şarkı okuyacağım” diyor ve gidiyor Ankara’ya. Çıkıyor sahneye. En ön masada İsmet Paşa, eşi Mevhibe Hanım, ailesinin tüm fertleri. Neriman abla alıyor mikrofonu ve tüm politik hayatı sonlanmış olan İsmet İnönü için ilk şarkısının anonsunu yapıyor: “Bu şarkıyı İsmet Paşa’ma ithaf ediyorum: Bir ihtimal daha var, o da ölmek mi dersin?” (İstek üzerine tekrar yazdım.) Liza, “Ayrılmayın Adana’yı bağlıyorum” dedi bir daha. Ben Adanalı bir pavyon sahibiyim, Feyzi Tuna İstanbul’da bir organizatör. Benim pavyonuma sanatçı ve konsomatris gönderiyor... Sözde hatlar karışıyor ve ben yarıdan konuşmaya giriyorum... “Olmaz öyle şey kardaşım. Geçen sefer gönderdiğin sanatçı işe yaramadı.” Feyzi Tuna sözü alıyor, “Mahmut abi, bu sefer sana mahcup olmayacağım” diyor. O sırada Çolpan İlhan’la, Sadri Alışık, Neriman Köksal’da misafirmiş. En iyi dostlarından. Neriman: “Sadri, hatlar karıştı, Adanalı bir pavyoncu İstanbul’dan bir menajerle konuşuyor” diyor... Ben devam ediyorum: “Geçen seferki cılız karının tekiydi. Şöyle etli butlu, eski bir sinemacı karı yok mu yollayasın?” diyorum. Neriman abla sözün kendisine varacağını çakıyor ve araya giriyor: “Neriman Köksal var de, sı.... ağzına” diyor... Sadri ağabeyler telefonun öbür ucunda, biz bu tarafta basıyoruz kahkahayı. Paralel telefonda işletme oyunu buydu. Otobid ile ücretsiz ekspertiz Otobid Fiyatı Gör Enola Gey (söylenişi böyle) Hiroşima’ya bombayı atan uçağın adı. Soyadının söylenişi gibi bir uçak. “Gey” eşcinseller için söyleniyor ama o işin elli çeşidi var. Sadece biri cinsellikle ilgili. Kırk dokuzundan biri, o bombayı sivil halkın üzerine atmak. Çok geylikler görmüşüzdür yaşamda. İlki, kimseyi ilgilendirmez. Diğer kırk dokuzuna gelince, onlara çok dikkat etmek gerekir. Çünkü ne zaman, nereden geleceği belli olmaz. Sadık abi (Şendil) kibar olduğu için o sözcüğü adlı adınca kullanmazdı ama: “Bu yapılan iğnelik” derdi ve biz anlardık. Zaten siz de anladınız. *** “Sapılan bir yol, kolaylıkla bırakılmaz.” ...Haklısın Ata’m. *** 1963-64 tiyatro sezonunda Muammer Karaca Tiyatrosu’nda çalıştım. Çok güzel günlerdi. O sıralarda Muammer abi Paris’e gidecek. Bir snop arkadaşı telefon açıyor: “Muammer Beyciğim, Paris’te sükseler” diyor. Muammer Karaca’nın cevabı: “Sizi de sizi de.” Bir sezon oynadım onunla. Büyük komedi ustasıydı. Yeni bir oyun için bana “Hadi bu gece çık Süheyl’in rolünü oyna” dedi. “Prova yapmayacak mıyız hocam?” dedim. “Biz terzi miyiz oğlum, ne provası, Çık oyna.” Çıktım oynadım. Tuluat tiyatrosunun zevki bir başkadır. Eldeki metin o kadar sağlamdır ki hata da yapsanız bozamazsınız yapısını. Muammer Karaca kendi binası olan ilk tiyatro patronudur. Yıllar öncesine gittim. Düşündüm. Lütfen siz de arada bir yapın bunu. O zamanlar hemen her mahallenin bir mahalle futbol takımı vardı. Mahalle maçları yapardık. Sokak aralarında, arsalarda oynardık maçlarımızı... Fakaaat. Hiçbir mahallenin edebiyat takımı, satranç takımı, tiyatro takımı yoktu. Futbol hep en popüler olaydı. Fakat bir topun peşinde koşanlar, genel kültür açısından bir donanıma sahip değillerdi. Bir iki futbolcu kitap okuyor diye alay konusu olmuşlardı. “Futbol sadece futbol değildir” diye bir de laf çıkarmışlardı. Doğrudur. Futbol ayrıca cehalet, kaba kuvvet, hoyratlık ve lumpenizmdir. Toplumlar çoğu kez futbolla uyutulmuşlardır. Dünya çapındaki futbolcuların, sırf daha çok para için, futbolla ilgisi olmayan ülkelere transfer yapmaları, son örneklerden birkaçıdır. Ülkemizde de futbol konusunda yaşananlara bir bakın, ne demek istediği anlayacaksınız. Bu arada şunu da söyleyeyim: Ben bütün maçları izliyorum. Yıl 1960’ların başları... Çarşıkapı’da bir plakçı dükkânım var. Konservatuvara çok yakın. Dükkânı kapatıp Savaş’la okula gidiyoruz, ders bitiminde yeniden dükkâna dönüyoruz. Yalnız, Savaş her sabah Horhor’daki evinden çıkıp yaya olarak bana gelirken peşine mutlaka bir deli takılıyor. Söz gelimi değil, hakiki deli. “Deli Fehime”, “Deli Remzi”. “Böle böle yapsana”. Onlarca çatlak... “Oğlum bu kadar deliyi nerden buluyorsunuz” dedim bir gün. “Onlar beni buluyor” demişti.",https://www.cumhuriyet.com.tr/yazarlar/mujdat-gezen/paralel-telefon-2168998
Müjdat Gezen,Vehbi Koç,25 Aralık 2023 Pazartesi,"Neriman Köksal çok tatlı bir sinema oyuncusuydu. Saflığı, temizliği ve potlarıyla ünlüydü. Trenle Ankara’ya giderken restoranda bir bey yemek yiyor. Tanıştırıyorlar. - Neriman Hanım bu bey, Vehbi Koç. Neriman Köksal: “Aaa tanıyorum, Koç otobüslerinin sahibi” diyor. Ankara’ya kadar gülüyor Vehbi Bey. Akşamında Neriman, İsmet Paşa’nın veda gecesinde şarkı söyleyecek. İnönü’nün hayranı, “O gece ben de İsmet Paşa’ma şarkı okuyacağım” diye tutturmuş. Paşa kongreyi kaybetmiş. Siyaseti bırakmak üzere... Neriman sahneye çıkıyor. İsmet Paşa’ya hayranlığını bildiriyor. “İlk şarkımı İsmet Paşa’ma ithaf ediyorum” diyor. Ve şarkısını anons ediyor: “Bir ihtimal daha var, o da ölmek mi dersin...” “Cemal kaptan konuşuyor, Cemal kaptan konuşuyor... Çıkarın beni bu kaptan.” Böyle absürt esprileri en çok Cenk Koray yapardı. Cenk avukattı ama halk onu televizyon sunucusu olarak tanıdı ve sevdi. Yıllarca sahnede ve televizyonda birlikte program yaptık. Mizah duygusu çok gelişmiş bir adamdı. O kadar güzel anlatırdı ki... Bir gün bana geldi: “Sahnede şu tuhaflıklara ne dersin” diye sordu. “Hangi tuhaflıklarmış?” dedim. “Mesela ben sana soracağım: Beşiktaşlı Feyyaz’ın kardeşini tanıyor musun? Sen, tanımıyorum diyeceksin. Ben Feykış, diyeceğim. Fenerbahçeli Rıdvan üç kardeş Rıdvan, Rıdtu, Rıtri, falan.”“Çok saçma” dedim. Yaptık. Tuttu. Bir olayı harika anlatırdı. Avukat olarak ilk açtığı davayı yanlış mahkemede açtığı için nasıl kaybettiğini ve mesleği bu yüzden nasıl bıraktığını inanılmaz komik biçimde anlatırdı. Erken gitti. Çok iyi adamdı. On çocuklu adam panayırda teşhir edilen damızlık boğayı görmeye gitmiş. İçeri giriş parası adam başı 30 TL. Adam kapıdakiyle tartışmaya başlamış: - Bu ne pahalılık, benim on çocuğum var. Bir de ben on bir. Ben bu parayı nasıl öderim? O sırada patron gelmiş, “Ne oluyor burada?” demiş. Bilet kesen görevli: “Patron bu adam on çocuğuyla gelmiş, bilet fiyatını pahalı buluyor” demiş. -Patron: “Bilet kesme para istemez, hepsini içeri al. Boğanın bu adamı görmesi lazım” demiş. Mavi gökyüzünde baharda, beyaz bulutlar dolaşır. Ben gökyüzüne bakar ve bulutlardan şekiller çıkarmaya çalışırdım. Belki çok kişi yapar bunu. Fakat ben Atatürk bulmaya uğraşırdım. Aradan yıllar geçti, hâlâ “ATATÜRK” bulmaya çalışıyorum. Uğur’la sık sık dertleşiriz. Ara sıra yargılanıyoruz. Ama bunlar bizim madalyalarımız. Bu dönemde yargılanmak (ki yargılanma konuları malumunuzdur) şereftir. Bunlar bizi alçaltmaz, yüceltir. Rüşvet yiyenler, yıllarca Fetoş’un peşinde omuz omuza bulunanlar bugün en üst görevlerde çalışıyorlar. Düşünceleri aynen eski ortakları gibi devam ediyor. Onlar yargılanmak şöyle dursun, yükseltiliyorlar. Her gün o adamın aleyhinde konuşanlar, her geçen gün yüksek mevkilere getiriliyorlar. Sen, ben bu dönemde yargılanıyorsak eğer, bu iyi bir şeydir. Torunlarımızın yüzüne rahatça bakabiliriz. Onlar da bakarlar söyleyeyim. Çünkü yüz olmayınca bakmak kolaydır. Annem hep dedi ki: “Aklına bir şey koydun mu ille yapacaksın. Otur biraz düşün.” Babam derdi ki: “Aklına bir şey koydun mu ille yapacaksın. Aferin.” Aklıma koymuştum, ekmek fırını açacaktım olmazsa B planım hazırdı. Ekmeği parasıyla alıp ücretsiz dağıtacaktım. Bir gün MSM’nin kapısında şu pankart asıldı: Her gün 13:00’ten itibaren ücretsiz ekmek. Askıda ekmek gibi “bahçede ekmek” ücretsiz. “Ortaçağ anlayışıyla, ilkel boş inançlarla yürümeye çalışan uluslar yok olmaya, tutsak olmaya ve aşağılanmaya mahkûmdurlar.” Bizim toplumun bir bölümünün erkekliğe bakışı çok ilginçtir. Mesela karını dövebiliyorsan iyi erkeksin. Erkekçe davranıyorsan (bunun ne demek olduğunu hiç anlayamamışımdır) iyi erkeksin. Kavgacıysan çok erkek adamsın. Bunlar nasıl tarifler acaba? Yani erkekliğin ölçüleri bunlar mıdır? Bir toplum erkeği böyle mi tarif eder? Eğer bu tariflere uymuyorsan nesin sen? Apayrı bir tür müsün? Mesela ben bu tariflerin hiçbirine uymuyorum. Fakat uyan adamlara bakıyorum, bırakın erkek olmalarını adam bile değiller. “Erkek adam şöyle olur, erkek adam böyle olur” gibi abuk sabuk tariflerle yıllarca toplumu uyutup durdular. Bir insan tarife veya tarifeye göre erkek veya kadın olmaz. Erkek dediğin bildiğin erkektir işte. Tarife gerek var mıdır? Kadın da kadındır. İlle de kocasından dayak yemesi gerekmez. Ne acıdır ne fenadır böyle kapanlara insanların kendilerini sıkıştırması. Bu kafayla yaşanır mı? Ayrıca erkek olsan ne olur, olmasan ne olur? Kime ne? İnsanlar gerçekten işsizlikten mi bunlarla oyalanıyor acaba? Memleketin binlerce sorunu yok mu? Nedir bu erkek adam meselesi anlamıyorum.",https://www.cumhuriyet.com.tr/yazarlar/mujdat-gezen/vehbi-koc-2155342
Müjdat Gezen,Sadık abi,22 Ocak 2024 Pazartesi,"Sadık Şendil. Cumhuriyetin gülümseten yüzü. Hazırcevaplığı yazarlığı kadar ünlüydü. Devrin büyük tiyatro ustası Muammer Karaca, Sadık abiye bir oyun ısmarlıyor. Oyun harika olmuş. Muammer abi beğeniyor. Eli biraz sıkı. Sadık abiye diyor ki: “Sadık Bey, bu oyun için borcumuz ne olacak?” Sadık abi utana sıkıla: “İki bin lira kâfidir Muammer Bey” diyor. “Gel şunu bin lira yapalım” diyor Karaca. “Olur efendim” diyor Sadık abi. Karaca “O İki bini de taksite bölelim” diyor. “Bölelim Muammer Bey taksitleri de biraz geç tarihe atalım.” Sadık abi dayanamıyor, “Muammer Bey, siz ilk taksiti kaç taksitte ödemeyi düşünüyorsunuz?” diyor. AKP bu toplumu çürüttü. Çürüdük. Yalan, dolan, adaletsizlik, rüşvet, şiddet, darp, cinayet, tarikat, hiddet... Buraya sığdıramayacağım bir sürü çürümüşlük. Hakemleri yumruklamak, Meclis’te ölen bir vekile “Allah’ın gazabı budur” diyecek kadar vicdansızlık, acımasızlık... Çürüdük... Gel de mizah yap. İnsanlar ölüyor. Ben artık sakin bir hayat istiyorum. Deniz kenarında 15 metrekare bir ev yapacağım kendime. Kaçış evi olacak. Belki çocukluğumdan, gençliğimden, kendimden kaçış... Hayat beni yordu... Meral ateh oldu. Bunadı aynen. Hiçbir şeyi hatırlamıyor. Bir huzurevinde kalıyor en eski arkadaşım. 2020 itibarıyla 77 yıllık arkadaşım. Alt katımızdaki komşumuzun kızı Meral. Tiyatromun müdürüydü. Evcilik arkadaşım. Bunadı... Sürekli, yıllar önce ölen annemi soruyordu. Annemin yaşaması ona daha iyi geliyordu galiba. Annem yaşarsa o da genç Meral olacak çünkü. Yaşlanmayı sevmedi Meral... O yüzden unuttu. Meral öldü. Otobid ile ücretsiz ekspertiz Otobid Fiyatı Gör Yaşamak sanattır, sanat yaşamak... Sanatla ilgin yoksa yoktur, varsa sen de varsın. Sanatçı şair olunca işin tadı da bir başka olur. Muammer şairdi. Ayrıca işkembeci dükkânı vardı ama çorba içmenin dışında oraya hiç uğramazdı... Bir kıza âşık oluyor. Kız da şaire âşık. Muammer, anne ve babasını istemeye yolluyor kızın evine. Çikolata, çiçek, Muammer, annesi ve babası. Muammer kravat da takıyor. Kız iki dirhem bir çekirdek. Aile orta halli. Aslına bakarsanız kızlarının bir şairle evlenmesi konusunda gönüllü değiller. Ama kız intihar edebilir. Muammer’i o kadar seviyor yani. Kızın babası lafı açıyor: “Oğlumuz ne iş yaparlar?” Muammer’in babası gayet rahat: “Büyük bir işkembeci dükkânımız var” diyor. Neee? Kız tarafı havalarda. Bundan iyisi can sağlığı. Fakat kız Muammer’i şair olarak tanımış. İşkembeci olduğunu bilmiyor. Genç kız tavrını koyuyor: “Ben onu şair olarak biliyorum. İşkembeci ile evlenmem” diyor. Anne babası ise gerçekçi. Çocuk milyoner. İş yatıyor arkadaş. Kız evlenmiyor Muammer’le. *** “BAĞIMSIZLIĞIN BÜTÜNLÜĞÜ ANCAK EKONOMİK BAĞIMSIZLIKLA MÜMKÜN OLABİLİR” *** Dut ağacı incir verdi Gülümsedi elmalar Güneş açtı kar yağdı Yine geldi ilkbahar Ağlarken gülümsedim Gülerken karnabahar Niçin yoktur bilinmez Geleneğimizde karnaval? Tilki uçtu sansar kaçtı Domuz haram rüşvet helal Anan mutlak anandır Babansa belki baban Beynimizi sen bozdun Batsın makam araban. 01 Eylül 2020 falan.",https://www.cumhuriyet.com.tr/yazarlar/mujdat-gezen/sadik-abi-2166009
Müjdat Gezen,Serhan Asker,27 Kasım 2023 Pazartesi,"Bu genç adam, Halk TV’de “Görkemli Hatıralar” adlı programı hazırlıyor ve sunuyor. Cumartesi bakıyorsun Düzce’de, pazar bakıyorsun Malatya’da. Hiçbir siyasi parti ayırımı yapmadan, dil, din, ırk gözetmeksizin yapıyor işini. Zaten olması gereken de bu değil mi?... Malatya’da Veli Ağbaba’ya türkü söyletti. Ben Veli’yi çok severim. Kendi gibi bir adam. Ayrıca iyi bir politikacı. Türkü söylerken “Medeni cesaretinden dolayı kutlayanlar” olmuş. Yani kötü söylüyormuş da o yüzden. Valla gayet güzel türkü okuyor Veli... Eskiden olsa plakçılar hemen peşine düşerlerdi. Ağbaba bir halk adamı. Ama militan yönünü de unutmamak gerek. Ben böyle dümdüz, gıllısı gışlısı olmayan adamları seviyorum. Serhan da öyle, Veli de... Kanatlarım olsa mesela. Uçup havalardan aşağıyı seyretsem. Sonra dönüp evimin balkonuna konsam. Bu “uçmak” fiziksel anlamdaydı. Bir de fikren uçmak vardır ya hani. İşte ben oradayım. Çok severim arada bir uçmayı. Yükselip oradan oraya kanat açma duygusu. Diyelim ki hüzzam makamında bir şarkıya takıldı kafanız. “Gecenin matemini aşkıma örtüp sarayım.” Aceleyle oradan çıkıp bir Frank Sinatra dinlerseniz çok güzel olur. Onun en bilinen şarkısı ne idi? Türkçe yazıyorum: Gecedeki yabancı. Yine Türkçe yazıyorum: Sıtrencırs in di nayt... Adam uçağa binecek. Gelmiş terminale. Bankta oturan kız “Hoş geldiniz Mr. Frank Sinatra” demiş. Adam, “Ben Sinatra değilim” deyince kız gülümseyerek “Buyurun, biniş kartınız Mr. Sinatra” demiş. “Ben Frank Sinatra değilim, yanılıyorsunuz” demiş adam. Uçağa binmiş. Hostes: “Hoş geldiniz Mr. Sinatra, buyurun A1 koltuğunuz.” “Ben Frank Sinatra değilim” demiş adam. Hostes, “Size bir viski getireyim Mr. Sinatra” demiş gitmiş. Yolculuk bitmiş, inmiş uçaktan gelmiş oteline. Resepsiyondaki genç, “Otelimize hoş geldiniz Mr. Sinatra. Buyurun anahtarınız, kral dairesi” demiş. Adam: “Ben Frank Sinatra değilim” demiş. Çıkmış odaya, açmış kapıyı. Yatakta harika bir kadın yatıyor. Kadın “Hoş geldin Frank” deyince adam “Sıtrencırs in di nayt” şarkısını söylemeye başlamış. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Oğlan ilkokulda. Babasına gelmiş demiş ki: “Baba, öğretmenim beni arkadaşlarımın önünde hep küçük düşürüyor...” Baba öğretmene gelerek durumu sormuş. Öğretmen: “Bir dakika... Gel oğlum, iki kere iki kaç eder?.” Oğlan: “Baba bak yine aynı şeyi yapıyor.” İnkılabın hedefini kavramış olanlar, daima onu muhafazaya muktedir olacaklardır. Bizde temel besin maddesidir. Nimettir. Ekmeksiz sofra yoktur. Küçükken en çok işittiğimiz sözcük “Katık et, ekmeğini ye, lokmanı bırakma” olmuştur. Ekmek mübarektir. Onsuz sofra ve öğün düşünülmez. “Ekmek aslanın ağzında” sözü boşuna değildir. Ekmek çok değerlidir ve emekle yapılır. Askıda ekmek ise son on beş yılın bize kazandırdığı bir tamlamadır. Beş liraya ekmek satan “Halk Ekmek” kuyrukları ekonomimizin nerede olduğunun kanıtı olmuştur. Ancak ben böylesini ilk kez duydum. Kapıcımız geldi. Kendine öğlen yemek üzere ekmek almış. Bizim kata aldıklarını çıkarırken ekmeği kapının dışına bırakmış. İndiğinde ekmeği bulamamış. Çalmışlar. Tek ekmeği çalmışlar. Durumun farkında olmamız gerekiyor. Bizim insanımız tek ekmeği çalacak duruma geldiyse oturup düşünmemiz gerek. Ekonomimiz iyiye gidiyor... Böyle sistemlere “insanı yok etme sanatı” deniyor. Diktatörler usta belagati olan insanlardır. Çoğu kendilerini bu konuda iyi eğitmişler ve eğitim almışlardır. Topluluklara, kitlelere nasıl sesleneceklerini iyi bilirler. Çok iyi yetiştirilmiş propaganda bakanları vardır. Sıkıştıkları yerde diktatör adına onlar konuşurlar. Tarihe bakın. Hitler çok sık konuşmaz. Goebbels lafı ele alır. Sadece lafı ele alsa iyi. Eylemi de üstlenir. Anlayacağınız dünya var oldu olalı, insanlık bu diktatorya denen zulüm ve baskı sisteminden kendini bir türlü kurtaramadı. Çünkü siz bir savunma metodu bulana kadar o çoktan hücum metodunu işleme koymuştur. Düşünmek için kendimize vakit ayırmamız gerekiyor. Yürürken düşünüyoruz. Yok. Durup düşüneceğiz. *** HER ŞEY NASIL DA BİTTİ GÜNLER, HAFTALAR, AYLAR YILLAR GEÇTİ. GÖZ AÇIP KAPAYINCAYA KADAR SEKSEN YILIM GİTTİ.",https://www.cumhuriyet.com.tr/yazarlar/mujdat-gezen/serhan-asker-2145170
Müjdat Gezen,Demokrasi,20 Kasım 2023 Pazartesi,"Bilenler demokrasinin birçok tarifini yapıyorlardı. Fakat hiçbiri bizim ülkemizdeki tarife uymuyor. Her ne kadar Erdoğan: “Demokrasi bizim için tramvaydır, istediğimiz durakta ineriz” gibi bir laf ettiyse de yine Türk demokrasisi bir kalıba oturmuyor. Acaba nasıl olmalı bu demokrasi denen şey?... İsveç’teki, Yeni Zelanda’daki gibi, Hollanda’daki gibi mi? Nasıl olmalı?... Bu soruyu bir de tersten sorabiliriz: Nasıl olmamalı? Yanıtı: “Bizdeki gibi olmamalı.”... Böyle demokrasi olmaz. Ülkenin kurucusuna küfredenlerin dışarıda dolaştığı, doğruları yazan gazetecilerin (Barış Pehlivan gibi) içeri atıldığı bir ülkede şu sözcüğü cömertçe kullanmanın imkânı yok. Demokrasi böyle olmaz. Diğer değişle: “Böyle demokrasi olmaz.” Pek çok düşünür, inatçılığı aptallıkla eşdeğer tutar. Ben de aynı fikirdeyim, üstelik düşünür olmadığım halde. Sadece yaşamımın içinde zararını çok gördüğüm ve erken uyandığım için bu kadar emin olarak söyledim. İnat kadar aptalca bir şey yoktur. İnsana dolaylı falan değil, direkt olarak zarar verir. “İnadım inat popom iki kanat” diyen atasözümüz çok kaliteli ve değerlidir. Neden inat ederiz? İnatçılıktan kim yarar görmüş? Bakıyorum bizi yönetenlere, bazen öyle şeylerde inat ediyorlar ki zararını millet ödüyor. Yararı yok, zararı çok olan şeydir inat. Ben bıraktım ve çok rahatım. Küçükken inatçıymışım. Annem hep söylenir dururdu, “Şu inadından vazgeç artık” diye. Vazgeçtim anne. Bunu sen de gördün. Kimseyle inatlaşmıyorum ve inatla iş yapmıyorum. Hatta daha da ileri gideyim, baktım ki bana zarar verebilecek, hemen terk ediyorum konuyu. Kendimi konunun dışına atıyorum. Çünkü inat etmenin yararı yok. İnatla yaptığım iş tiyatrodur ve inançlarımdır. Bu iki konuda inadımdan vazgeçmem. Bir de Atatürk konusunda çok inatçı olduğum söylenebilir. Ona yapılan hakaretlere inatla karşı çıkacağım. Sonuna kadar. Otobid ile ücretsiz ekspertiz Otobid Fiyatı Gör *** “Ben ne bir telefon ne bir uçak kadar önemliyim.” *** Ve bir gün hava kararacak Görünmez olacak ışıklar O zaman İşte o zaman Beni unutma Ve işin yoksa eğer Meşgul değilsen Güzel günlerimizi hatırla Beni unutma. 21 Ocak 2007 *** “Hükümetin iki hedefi vardır: Biri milletin korunması, ikincisi milletin refahını temin etmek... Bu iki şeyi temin eden hükümet iyi, edemeyen fenadır.” Şimdi eğri oturalım doğru konuşalım. Hükümetimiz emeklinin, memurun, işçinin, dar gelirlinin refahını Allah için temin ediyor. Saray’ın elektrik giderleri, uçakları, arabaları, hamdolsun yerli yerinde. Zaten Atatürk de bunu demek istemişti. Gerisi AKP... 1970 yılıydı, bana sinemada ilk başrol teklifi geldi. Kervan Film, Mıstık adlı bir film çekecek, ben de Mıstık’ı oynayacağım. Yönetmen Ülkü Erakalın senaryoyu yazmış, ayrıca filmi de o çekecek. Bana “Kafanı usturaya vurdurabilirsin değil mi” diye sordu. Senaryoyu okudum. Hikâye biraz Keloğlan’a benziyor. Kafayı da kazıtırsak tam öyle olacak. Fakat o sırada Rüştü Asyalı, Keloğlan adı altında bir film yaptı ve çok tuttu. Ben de kafayı kazıtırsam onu taklit etmiş olacağım. “Kazıtmam” dedim. Mıstık rolünü kendi saçımla oynadım. Bir ay sonra ikinci başrolüm olan Yavru ile Kâtip, Feyzi Tuna yönetiminde oldu. Erman Film çok büyük bir firma idi. Orada da yönetmen arkadaşım “Göğsünün kıllarını kazıtacağız” dedi. Kazıttık. Filmde hiç görünmedi. Bu kazıtma işi baktım aldı başını gidiyor. Türkan Şoray kanunlarını kendimde uygulamaya başladım. Bundan böyle hiçbir yerimi kazıtmadım. Sen ne kadar iyi adamdın Ahmet abi. Çevirmen, senarist, gülmece yazarı ve unutulan Ahmet Üstel’den söz ediyorum. İyi Fransızca bildiği için çeviriler yapar, oyunları adapte ederdi. Ayrıca film senaryolarında çokça imzası vardır. GÜM’de birlikte çok çalıştık. Ahmet abi, dünyada tanıdığım iyi insanların simgelerindendir. İyi bir ailenin çocuğu idi. Esprili, güler yüzlü ve hep olumlu bakan bir insandı. Ahmet abi dalgınlığı ile ünlüydü. Bir gün bana geldi, evde oturduk çay içtik, sohbet ettik, sonra kalktı gitti. Pencereden el salladım ona. Bir taksiye bindi. Ama karşı arsada arabası duruyordu. Ben Cihangir’de oturuyordum o Taksim’de. Bir süre sonra telefon ettim. Eve varmıştı. “Ahmet abi arabanı unuttun” dedim. “Aaaa sahi mi? Boş ver yarın gelir alırım” dedi. Bir keresinde de Atlas Sineması’nda film izlemeye gitmiş. Çıkınca arabasını nereye park ettiğini unutmuş. Üç gün sonra polis bulmuş arabayı. Ah Ahmet abi. Şimdi yanımda olsaydın. Yine bir şeyleri unutsaydın ve karşılıklı gülüşseydik. Gerçekten biz bu dünyaya, giderken ne bırakıyoruz?... “Geldik gidiyoruz” sözü en çok kullandıklarımızdandır. Gerçekten de geldik gidiyoruz ama giderken bu dünyaya ne bırakıyoruz?... Çocuklarımıza, torunlarımıza, gençlere... Arsa, ev, servet?... Bunları mı kastediyorum ben?... Bana ne böyle dünya malı acayipliklerinden? Gerçekten ne ekleyip de gidiyoruz? Onu söylüyorum... Gerisi, sadece sessizlik.",https://www.cumhuriyet.com.tr/yazarlar/mujdat-gezen/demokrasi-2142751
Müjdat Gezen,Ablam,23 Ekim 2023 Pazartesi,"Benden on yaş büyüktü. Annem gezmeye gittiğinde ben evde ablamla, anneannemle kalırdım. Ablam genç kız. Evde bir süre sonra sıkılır: “Ben şimdi geliyorum” der çıkar, karşı evdeki arkadaşları olan Mübeccel abla, Meral abla, Nursen ablaya giderdi. Ben anneannemle yalnız kalırdım. Sıkılırdım. Anneannemle konularımız sınırlı idi. Ablamla daha çok konuşabiliyordum. Çıkardım evden, doooğru Mübeccel ablaların kapısına dayanırdım. “Abla eve misafir geldi, seni soruyorlar” derdim. Ablam apar topar kalkar eve gelirdi ve kimse yok. “Nerede misafir?”...  Ablam önce bana kızardı. Sonra yumuşar, affederdi. Onsuz yapamazdım. Evlenip gittiği gün evde ne kadar sandalye varsa sokağa taşımıştım. “Hiç tanımadığımız bir adam nasıl olur da ablamı alıp götürür” diye protesto etmiştim durumu. Oysa eniştem çok iyi bir adamdı. Hep mutlu yaşadılar. Ablamı hiç kırmadı. Bir kız bir erkek evlatları oldu. Yeğenlerimi çok severim. Benim canlarımdır Füsun da Levent de... Ablam artık yok. Bize geçen yıl veda etti. Ben onu çok sevdim. Anlattıklarım sizi pek ilgilendirmeyebilir ama beni ilgilendiriyor. Affınıza sığındım. Şerafettin Gedik adlı bir arkadaşımız vardı. Ta Yenikapı’dan tanışırız. 1961’den beri yani. Büyük bir reklam şirketi kurmuştu. İyi işler yaptı. Sonra Paris’e gitti yerleşti ve bir kontesle evlendi. Gerçek kontes. At meraklısıydılar karı koca. Şeref Paris’te “İstanbul Restoran” diye bir yer açtı. Gittim. Harika bir yerdi. Karısı, bir kontes hanım daha ve Şeref’le ben yemek yiyoruz. Şeref beni kadınla tanıştırdı, kadını da bana tanıştırdı ve “Madam Dubonnet” dedi. Ben de espri yaptım kendimce: “İstanbul’da şaraplarını içiyoruz” dedim. (O zamanlar bu marka ithal şarap ve vermut çok modaydı.) Fakat kadın hiç umursamadı. Gülmedi de. “Neden reaksiyon vermedi bu kadın Şeref?” dedim. “Dubonnet onların da ondan” dedi. Bende: “Esprimi seveyim” dedim. Gülüştük. Ülkede 2023 yılında fukaralık rekoru kırılıyor. Tabii büyüklerimiz buna asla inanmıyorlar. Çünkü inanmak için bakmak, bakınca da görmek gerekir. İkisi de olmayınca, herkes refah içindeymiş gibi sunuluyor. Gerçekten çok zordur fakirlik. Para sıkıntısı çekmek, işsizlik ne demek ben iyi bilirim. Hayatın içerisinde ülkenin en zengin insanı olan Vehbi Koç’u tanıma fırsatı bulmuştum. Gerçekten çok iyi bir insandı. Nasihatleri yaşamımda büyük rol oynamıştır. Ben işadamı değilim, sanatçıyım ama o sanattan da iyi anlardı. O zamanlar takım elbise giymek farzdı. Vehbi Bey’in terzisi ona gelerek prova yapardı. İkinci elbise provası yapılmış. Vehbi Bey “Bu bana biraz bol” deyince terzisi, “Olsun Vehbi Bey, zengin gösterir” demiş. Zenginliği iyi yönde kullandı o aile. Vehbi Koç Vakfı hâlâ eğitime hizmet veriyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet *** Beyaz boyam tükendi Artık kar resmi yapamıyorum Pamuk ve papatya. Onu siyahla karıştırıp Grileri bulamıyorum. Bir defter sayfası, Un kurabiyesi, Sakallarım bembeyaz. Bir sokak lambası Yapmak istesem Geceyi aydınlatan Yapamıyorum. Beyaz boyam tükendi Aydınlığı çizemiyorum. 21 Aralık 2002 *** Çiçek kokardı sokağımız Çünkü o zamanlar Çiçekler kokardı. 09 Aralık 2007 *** ‘Düşünce, hem muhteşem bir nimet  hem de büyük bir beladır’ diyor Tolle. *** ‘Umut yoksa sen de yoksun.’",https://www.cumhuriyet.com.tr/yazarlar/mujdat-gezen/ablam-2132926
Müjdat Gezen,İlk oyum,08 Ocak 2024 Pazartesi,"Milletvekili seçimleri yapılıyordu. Benim de ilk oyumu kullanma sıram gelmişti. Heyecanlıydım, gençtim. İlk oyumu TİP’e verdim. Son oyumu da. TİP Meclis’te grup kurdu. Sonraki yıllarda CHP’ye verdim oyumu. Atatürk’ün kurduğu partiye. Yüz yıl geçmiş, diğer partilerin liderleri gidince o parti yok oluyor. CHP’de bu olmadı. Yüz yıldır yaşıyor. Düşe kalka da olsa... Du bakalım n’olacak?... Çok sevdiğim ve birlikte oynamaktan haz aldığım iki oyuncu vardı: Zihni Küçümen, Ali Yalaz... Bir gün ikisi ile “Hababam Sınıfı”nda oynuyoruz. Ali ağabey lafını unuttu. Zihni abi ıkınıp sıkılıyor, hatırlatmaya çalışıyor ama nafile. Ali ağabeyde çıt yok. Sahne durdu. Böyle zamanlarda vakit geçmek bilmez... Neyse. Antrakt oldu. Kulisteyiz. Ali abi dedi ki: “Zihni gördün mü yahu, trak girdi” dedi. Zihni abi lafı yapıştırdı: “Ali ona trak denmez antrakt denir.” NOT: TRAK, bildiğiniz gibi, sahnede repliği unutmaya denir. Var mı yok mu hiç merak etmedim. Beni hiç ilgilendirmez. Var veya yok. Sonra ne oluyor onu bana anlatsın biri. Diyelim ki uzayda hayat var ama binlerce yıldır biz o canlıları göremiyoruz bir türlü. Ya da hayat mayat yok. Yalnızız. Bunların hiçbiri benim değerli olan vaktimi almak için bir neden olamaz. Ben başka şeylerle uğraşmayı severim. İnsana dair olmalı ilgi alanımız. Tabii hayvanları, doğayı, tüm canlıları severim, ilgilenirim. Ama uzaylılarla ilgilenmiyorum kardeşim. Siz de bana diyebilirsiniz ki: “Biz de seninle ilgilenmiyoruz.” Yalancııı... İlgileniyorsunuz. Öyle olmasa bu yazıyı okuyor olmazdınız. Ama ne olursa olsun ben sizinle ilgileniyorum ve bunu kendim seçtim. Bu mesleği yapan biri onu izleyen, seven, okuyan kişilerle ilgilenmezse akıntıya kürek çekiyor demektir. Hiç denediniz mi denizde? Çok zordur. Otobid ile ücretsiz ekspertiz Otobid Fiyatı Gör National Geographic belgesel kanalında izlediğim bir bölümün adı bu... İzlerken arada bir kendimi test ediyorum. “Acaba ben ahmak mıyım, değil miyim?...” diye. Arada kaldım. Şöyle bir yaptığım şeylere bakıyorum. Pek akıllı adamın yapacağı şeyler değil. Sonra tekrar ahmak bilimine bakıyorum. Orada aksini söylüyor... İkilemdeyim anlayacağınız. Ben, arada bir yazılar, oyunlar, şiirler yazmaya çalışan, sıradan bir tiyatro sanatçısıyım. İsrail’i kınasam ne olur kınamasam ne olur? Ben ne Amerika’nın ne İsrail’in umurunda bile olmam. Ama hastaneleri, okulları, camileri vuran bu ülkeyi sevemedim. O da beni sevse ne olur sevmese ne olur?... *** “BÜYÜK OLAYLAR, DÜŞÜNCELERDE BÜYÜK DEVRİMLER YAPAR.” *** Onu ben çok sevdim. İstanbul Tiyatrosu’nda patronumdu. Benim her şeyimle ilgilenirdi. Tıpkı oğlu Cem Karaca ile ilgilendiği gibi. İrma Toto küçük yaşta kantocu olarak sahneye çıkar. Çok sevilir. Oradan tiyatroda küçük roller oynamaya başlar. O kadar yeteneklidir ki başrollere yükselir ve sinema filmlerinde rol kapar. Ama onun asıl işi tiyatrodur. Celal, Ali, Lütfullah, Yusuf Sururi ailesiyle birlikte ortak İstanbul Tiyatrosu’nu kurarlar ve kısa zamanda ülkenin en iyi komedi tiyatrosu olur. Mehmet Karaca İstanbul Şehir Tiyatrosu’nun çok iyi aktörlerinden biriydi. Onunla Paydos oyununda Vasfi Rıza Zobu ile birlikte oynamıştım. Müthiş inandırıcı bir aktördü. Toto abla da öyleydi. Cem Karaca zaten malum. Sanatçı aile ile birlikte çalışmak bana mutluluk vermişti. Yıllar, yıllar geçti. Şimdi hepsini, gözlerim hafiften ıslak anıyorum.",https://www.cumhuriyet.com.tr/yazarlar/mujdat-gezen/ilk-oyum-2160397
Müjdat Gezen,Giriş sınavı,11 Aralık 2023 Pazartesi,"Bizim okula giriş sınavı biraz zorludur. Öğrencinin oyunculuk yeteneğinin yanı sıra genel kültür sınavı da yapılır. Bu yılki sınava 200 genç başvurdu. On üç kişi kazandı. Ancak genel kültür sınavında tuhaf bir şey oldu. Gerçi bundan önceki sınavlarda da bu gibi durumlara rastlıyorduk ama bu defaki tüm tiyatro jürisini çok şaşırttı. Bir öğrenci Alman dili ve edebiyatı bölümünü bitirmiş. Çok sayıda üniversite mezunu bize başvuruyor. Bu yılki yüzde çok yüksek oldu. Başvuranların yarıdan fazlası üniversite mezunu idi... Genç öğrenci Almancayı öylesine iyi öğrenmiş olmalı ki o diplomaya hak kazanmış olsun. Benim Almanca gramerim çok iyidir. Övülecek bir şey değil bu ama gerçekten bu konuda bir Almanla yarışabilirim. Konuşmam ise “Tarzan”ın Almancası kadardır. Kız öğrenciye bir iki fiil çekimi sordum. İsmin hallerini sordum... Hiç yanıt yok. “Heyecandan mı unuttun?” dedim. “Yok hocam, bunları öğrenmedik” dedi... Üniversite mezunu... Okullara imam göndereceğinize öğretmen gönderin. Rezil oluyorsunuz... Onları neden beğeniyorum biliyor musunuz? Genç ve yeni oldukları için. Eski olan şey, bence eskimiştir. Bakmayın siz eski sanatçılar bambaşkaydı lafına. Nasıl bambaşkaydık yani? Ağzımızla kuş mu tutuyorduk? Olağanüstü yaptığımız şeyler nelerdi mesela? Yeni, yenidir ve güzeldir. Bir kere bu genç komedyenlerin hemen hepsi eğitimli. İyi ustalardan eğitim almışlar (kendimi kastetmiyorum). Hemen hepsinin filmlerini izledim, izliyorum. Bu gençler çok yetenekli. Seversiniz veya hoşlanmadığınız bir tarzdaki komedyenlerdir. Bu olabilir. Ben oraya bakmıyorum. Bunların yeteneklerine bakıyorum. Konservatuvar giriş sınavlarında ilk baktığımız şey budur. Ama bizim MSM’nin ayrı bir özelliği daha vardır. “Özel hayatı bizi ilgilendirmez” meselesi bizde geçmez. Biz gelecek olan gencin her şeyiyle ilgileniriz. Yetenek ön plandadır ama psikoloğumuzun yaptığı test sonucunu önce okur, sonra sınava girecek öğrenciyi ona göre de inceleriz. Genel kültür yazılı ve sözlü sınavları da yetenek gibi değerlendirilir bizde. Övdüğüm gençler benim okulumdan değiller diye onları es geçemem. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 1981 yılı. Eski okulum İstanbul Belediye Konservatuvarı’nda “Geleneksel Türk Tiyatrosu” dersleri veriyorum. Gelenekselde üç ana öğe çok önemlidir: meddah, ortaoyunu, tuluat. Bu dersler o güne kadar konservatuvarlarda okutulmuyordu. Ben eski okulumun yönetimini bu konuda zorladım. Rahmetle anacağım okul müdürü Nedim Otyam, yazılı sunumumu kabul etti ve derslerim başladı. İlk dersimde ödev vermiştim. Her öğrenci başından geçen veya kendi yazdığı bir komediyi tek başına oynayacak. Meddahlık yapacak. Öğrenciler çıkmaya başladılar. Sıra kısa boylu, şirin yüzlü bir kıza geldi. İstanbul’dan Doğu’ya giden bir otobüsteki yedi kişiyi oynadı. Hepsini ayrı taklitlerle. Kendi yazmış kendi oynuyor. Sınıf kahkahadan yerlerde. Öğrenciler birbirlerini yeni tanıyorlar çünkü ilk seneleri. Çok başarılı bir öğrenciydi. Herkes onu kutladı. Teneffüs oldu. Bahçede ıhlamur içiyorum. Bir el omuzuma dokundu. Baktım, az önce başarılı meddahı sunan öğrenci. “Hocam, izninizle bir şey söylemek istiyorum. Ben bu tip şeyleri oynamak istemiyorum, bana gülüyorlar” dedi. “Yat kalk şükret, Allah sana böyle bir sahne sempatisi vermiş ki komedyenlik senin asıl işin olacak.” Üzülerek yanımdan ayrıldı. Dramlarda da başarılı olduğunu diğer hocalarından öğrendim. Onun iyi bir komedi sanatçısı olacağından emindim. Mezun oldu. Evlendi, çok sıkıntılı günler geçirdi. Çocukları oldu. Veee... Sonunda o küçük kız, Yasemin Yalçın oldu. Onu aynı yıl konservatuvardan alıp Demet Akbağ ile Artiz Mektebi’nde oynatmış olmaktan hep mutluluk duydum. Demet de Yasemin de hep yüzümüzü ağartan işler yaptılar. Telefonlaşırım ikisiyle de. Eğer üzerlerinde minicik bir emeğim varsa, ikisine de helal olsun. Çünkü artık yaşlanıyoruz. Tanrı Ege’ye torpil geçmiş. Verdikçe vermiş. Doğa, iklim, coğrafya ve meyveler. Üzüm, incir, zeytin. Üçünün de meyvesinden yaprağına, çekirdeğine, yağına kadar yararlanabiliyorsunuz. Böylesine zengin bir doğa harikası ürün çeşidi ancak Ege’de var. Bence bu nedenle medeniyetler bu bölgede gelişti ve yerleşti. Arkeolojik kazılara bir bakın. Neler çıkıyor. Bu üç meyveyle ilgili olarak diyeceğim o ki gerçekten “etinden, sütünden, yağından” yararlanılır gibi, her şeyinden yararlanılmıştır. Öyle de devam ediyor. İhraç mallarımızın en önde gelen meyveleri bunlar. Tıpkı fındık gibi, incir de çok gelir getiren bir ihraç ürünü. İyi cins üzümlerden elde edilen şarapları da artık ihraç ediyoruz. Ege daha ne yapsın? Dünyanın en ünlü yazar ve nüktedanlarındandı. Yaşlanmıştı ve bembeyaz sakalları vardı. Ama Britanya sosyetesi onsuz yapamazdı. Bir yemekte genç bir kızı dansa kaldırmış. Bitiminde annesinin yanına gelerek: “Bayan, kızınızı bir akşam, yemeğe çıkarabilir miyim” diye sormuş. Shaw teklif yapacak da “Hayır” denecek. İmkânsız. Kadın: “Özür dilerim Mr. Shaw, imkânsız” demiş. Shaw: “Bayan bana itimadınız yok mu” diye sormuş. Kadın: “Size sonsuz güvenim var Mr. Shaw” demiş. “O zaman kızınıza itimadınız yok.” “Ona sizden daha çok güvenim var.” “Peki, sorun ne o zaman?” Kadın yanıtlamış: “İkinize bir arada güvenim yok.” Bizde de bir söz vardır ya hani: “Ateşle barut yan yana durmaz” diye. Geçti o günler geçtiii.",https://www.cumhuriyet.com.tr/yazarlar/mujdat-gezen/giris-sinavi-2150170
Müjdat Gezen,Baylan,06 Kasım 2023 Pazartesi,"Savaş (Dinçel), Yaman (Tüzcet), ben, İstiklal Caddesi’ndeki Baylan’a sık giderdik. Şef Leonidas bize jest yapardı. Çünkü biz, bir profiterol ve bir çayla, saatlerce otururduk. Sonunda işgal ettiğimiz masaya oturmak için sıra bekleyenler olurdu. Leonidas bize gelip: “Sizin oyun az sonra başlamıyor mu” diye sorardı. Biz de anlardık artık gitmemiz gerektiğini. Baylan kurulalı yüz yıl olmuş. Cumhuriyetle birlikte o da kuruluşunu kutluyor… İcat ettiği “Uludağ Pastası”nın tadı hâlâ damağımdadır. Gel gör ki artık diyabetimiz var. Yüzüncü yaşın kutlu olsun Baylan. Yüz film yapmış biri olarak bir sinema filmini eleştirmek istemem. Fakat bu filmin bir özelliği var. Disney çekmiş filmi. Amerika’daki Ermeni lobisi, Hollywood’u yöneten Yahudi lobisini de yanına alarak filmin uluslararası kanalda dünyaya yayımlanmasını yasaklatmış. Veee bence çok isabet olmuş. Ben Atatürk’ün böyle tanınmasını hiç istemem. FOX yayımladı filmi. İzledim. Zaten FOX TV, Disney tarafından satın alındı. Böylece film sadece ülkemiz sınırları içinde kaldı. Yapımcıların iyi niyetine gölge düşürmeyeyim ama bir Amerikalı sistem, hangi nedenle Atatürk’ü veya Türkleri övsün ki?... Atatürk rolünü oynayan genç aslında yetenekli. Ben onun oynadığı iki diziyi izledim, başarılıydı. Ama iş Atatürk’e gelince, oturup düşünmek gerekir. Vurdulu kırdılı rollerin etkileriyle Mustafa Kemal kabadayı gibi oynanmaz. O bir bilge fenomendir. Vücut dili öyle değildir. Ayrıca yüzü çok güzeldir. Genç oyuncu çirkin değil ama Atatürk gibi değil. Üzülmesini istemem. Başarılı roller çıkarıyor, fakat Atatürk olmamış. Bu ve buna bağlı nedenlerden dolayı filmin Disney aracılığı ile dünyaya gösterilmemiş olması sevindiricidir. Atatürk filmi, tıpkı Atatürk gibi itina ister. Otobid ile ücretsiz ekspertiz Otobid Fiyatı Gör Ne zor bir meslektir bu. Kadı, hâkim, yargıç. Geçirdiği sözcük evrimi böyle ama kendi içinde geçirdiği evrim gerçekten çok zor. Bir kere bağımsız ve tarafsız olacaksın, bu zamanımızda çok zor. Eskiden de zordu, biliyorum. Ama günümüzde artık bambaşka bir boyut aldı. Antikçağda Sokrates’i yargılayanlar baldıran zehri ile ölümüne karar vermişlerdi. Günümüzde ne antikçağın yargılama sistemi var, ne engizisyon mahkemeleri. Eskiden tehlikenin nereden geldiği bilinirdi. Günümüzün yargı sistemi değişik. Allah hepimizin yardımcısı olsun. *** Atatürk diyor ki: “Doğruları konuşmaktan korkmayınız.” *** İnsanoğlu gerçekten iki ruhlu mu? Ben öyle miyim acaba? Eğer öyleysem çok korkarım. İki ruhlu bir adam. Kendimle yaptığım konuşmalarda çok renkli biri olduğumu fakat tek ruhlu olduğumu anladım. İki ruhlu olmak nasıl bir şey acaba? Biriyle tanışıyorsunuz, arkadaş oluyorsunuz ve o insan bir süre sonra iki ruhlu çıkıyor. Yani sizin tanıdığınız kişiyle hiç ilgisi yok, bambaşka biri. Ne kadar tehlikeli bir durum bu. Bir gün Savaş’la (Dinçel) konuşurken demiştim ki: “Ne güzel, sosyal bir adamsın, her gün yeni dostlar ediniyorsun.” “Benim yeni dostlar edinmek için bir kırk yılım daha yok” demişti. Ne kadar doğruymuş. İnsanın insanı tanıması öyle kolay olmuyor demek ki. Adamın ikinci ruhu çıkıveriyor ortaya. Karamsar olmayalım. Böylelerinden uzak dururuz olur biter. Genellikle renkleri siyah olurdu o zamanki araba vapurlarının. Feribot sözcüğü kullanılmazdı. Yandan çarklıydılar. Yani geminin sağında ve solunda iki kocaman çark bulunur, suya girip çıkar ve tekneyi götürürdü. İnbisat ve Dilnişin ise iki şehir hattı vapuruydu. Şirketi Hayriye vapurları denirdi onlara. Yakın zamana kadar (Tabii benim tarifim bu, yoksa epey yıl geçmiş) çalıştı bu vapurlar. Nostaljikti. Mesela Mustafa Kemal’i Samsun’a götüren Bandırma vapuru da İstanbul’dan Yalova ve civarına posta götüren eski tip bir vapurdu. Sonradan bu tip tekneler beyaza boyanmaya başlandı. Aklıma geldi. Çoğunuz görmediniz bu tekneleri. Nostaljik bir anımsama yaptım, hepsi bu. Size bir yararı yok yani. Bilgi bilgidir. Belki bir gün lazım olur. *** İktidarın haline bak. Ekonomide, adalette, dış politikada, rüşvette, kadın cinayetlerinde ve bir sürü şeyde hiç sorun yokmuş gibi Özgür Özel’i Demirtaş ve Kavala’ya selam göndermekle eleştiriyorlar. Saptırma, saptırma...",https://www.cumhuriyet.com.tr/yazarlar/mujdat-gezen/baylan-2137802
Müjdat Gezen,Erdoğan-İmamoğlu,18 Aralık 2023 Pazartesi,"Altı kuşak İstanbulluyum. Çok belediye başkanı gördüm. Tayyip Erdoğan’ın İstanbul’a neler yaptığını iyi biliyorum. Zaten kendi de söylemişti ya: “Biz bu şehre ihanet ettik” diye. Doğrudur. İmamoğlu yenilgisini, direkt kendi şahsi yenilgisi olarak kabul ediyor Erdoğan. Haksız da değil. O nedenle İstanbul’u geri almak istiyor. Ama bu arada bir şeyi unutuyor. Yeni başkanı biz seçeceğiz... Kimse aklımızla alay etmesin. AKP’nin bu şehre vereceği aday yerine, Erdoğan’ın kendisi bile aday olsa kazanamaz. Hiçbir parti tek başına kazanamaz. Bu iş yüzde 50+1’e benzemez. Cumhurbaşkanı değil, belediye başkanı seçiyoruz. Bizi rahat bırakın, kimi istersek onu seçelim. Yalanla dolanla insanları kandırmayı bırakın artık, kimse yutmuyor. Bence İmamoğlu işi götürür, fakat bir partinin ek oylarıyla. “HAYATIN GÜLDÜREN YÜZÜ SADIK ŞENDİL” kitabı çıktı. Numan Aydınoğlu iki yıllık yoğun bir emek verdi bu kitaba. Yakınlarıyla, oğlu Cem’le, eski ve yaşayan dostlarıyla görüştü, notlar aldı, sesler kaydetti. Sonunda Sadık abime yakışan bir eser çıktı ortaya. Lütfen okuyun. Kanlı Nigar, Yedi Kocalı Hürmüz, Kart Horoz, Çılgın Yenge, Kocamın Nişanlısı ve daha pek çok tiyatro oyununa imza atmış ustanın, yüzlerce film senaryosunda emeği var. Gırgıriyelerin, Hababam Sınıfı filmlerinin senaryoları ona aittir. Onu hasretle anıyorum. Fazla hırs insanı yolundan saptırır. Hayatım boyunca ben bu duyguyu hiç yaşamadım. İtiraf ediyorum, mesleğime karşı da hiç hırsım olmadı. Ben çok çalıştım, her şey kendiliğinden gelişti. “Ah şu rolü oynasam, ah bir ödül kazansam” gibi yaklaşımlarım hiç olmadı. Ama buna karşılık, çok başrol oynadım ve pek çok ödülüm oldu. Ödüllerimden hiçbir yerde, hiçbir zaman söz etmedim. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Çok hırslı insanlar tanıdım. Belki de salt bu nedenle ünlü olan kişiler gördüm. Ama ben hırslı olmadım. Hiçbir öğrencime de salık vermedim. Yetenekleriyle, çalışkanlıklarıyla, eğitimleriyle bir yerlere gelmelerini daha uygun buldum. Ayrıca başkasının hırslı olması veya olmaması da beni hiç ilgilendirmedi. Hırs belki bazı mesleklerde gerekli olabilir. Ama insanı yıpratan bir şey olduğunu sanıyorum. *** Atatürk diyor ki: “Kültür; okumak anlamak, görebilmek, görebildiğinden anlam çıkartmak, uyarmak, düşünmek, zekâyı eğitmektir.” *** Bu sabah yine Selamlaştık seninle Unutmak mı? Seni mi unutmak? Unutturmak? Olacak şey değil bu Senin için dökülen Her gözyaşı helal Bir güneşsin sen Ve hiç batmayan Mustafa Kemal. 10 Kasım 2017 *** Hepimiz annemizin memesinden süt emdik. Kimimiz bir yıl, kimimiz bir yıldan fazla. O kadınların hiçbiri gıkını çıkartmadan bu zor işi yaptılar. Hatta çoğu bundan haz alarak yaptılar. Şimdi ben bir erkek olarak düşünüyorum. Başta kendim olmak üzere, hangi erkek doğa ona bu işi vermiş olsa, bu denli çileli bir görevi yapabilir? Ben, kendi payıma yanıtlayabilirim: Asla yapmam. Bu analara verilmiş bir güç. Erkek milleti böyle bir şey yapamaz. Kadın güçlüdür. “Kadın da erkeğin yaptığı pek çok şeyi yapamaz” dediniz galiba erkek okurlar. Öyle bir yapıyor ki şaşırıp kalıyorsunuz. Örnekleri sıralayıp kendi hemcinslerimi utandırmak istemem. BİR İNSAN – KENDİNDEN DAHA ÇOK SEVECEĞİ BİRİNE, RUHUNDA YER VERİR Mİ? TERENTIUS. *** Seninle daha dün “Hababam Sınıfı”nın dekorlarını boyuyorduk. Adana turnesinde, o sıcak yaz gününde sinemanın en üst katındaki açık hava sahnesine sırtımızda oyunun dekorlarını taşıyorduk. Biz ne zaman bu yaşlara geldik Şemsi?... Aklıma düştün. Seni bir iki satırla anayım dedim ama sen o kadarcık yere sığmazsın. Çok iyi oyuncusun, uzun uzun anlatmak gerekir seni. “Gırgıriye”lerimizi, “Çılgın Yenge”lerimizi... Daha neleri neleri... Aklıma düştün, andım seni canım arkadaşım. Sağlıklı ol...",https://www.cumhuriyet.com.tr/yazarlar/mujdat-gezen/erdogan-imamoglu-2152714
Müjdat Gezen,‘Sahne anıları’,01 Ocak 2024 Pazartesi,"Bu haftadan başlayarak ara ara sahnede yaşanmış komik anıları anlatacağım... Mete İnselel. Ta 1958 yılından “Yeşil Sahne” arkadaşım. Ahmet Kutsi Tecer’in “Köşebaşı” oyununu oynayacağız. Mete kahveci, ben bakkal çırağı rolündeyim... Yıllar geçti Mete Eskişehir’e yerleşti ve orada bir tiyatro kurdu. Eskişehir’de güzel bir oyun oynanıyor. Mete tiyatronun her şeyi. Oyunda karısıyla büyük bir sevgi yaşıyor. Fakat birinci perdede rol gereği ölüyor. İkinci perdede karısı genç bir adamla tanışıyor. Parkta bir bankta oturmuşlar el eleler. Mete’nin oyunda rolü bitmiş ama görevi devam ediyor. Tiyatronun sofitasına çıkıp (sahnenin tavan bölümü) oradan banktaki kadınla genç adama, yukarıdan sarı yapraklar atıyor. Bu sırada ayağı kayıyor Mete’nin ve tavandan sahneye düşüyor. Elinde sarı yapraklar. Sahnede karısı ve onun genç sevgilisi... Tabii perde kapanıyor. Nasıl çare bulunacak?... Mete sağlam. Kolu incinmiş o kadar... Çözüm şu: Ölen kocanın ruhu gökyüzünden parka iner... İkinci kez perde açılıyor ve kadın: “Aaaa kocamın ruhu geldi” diyor... Tabii yersen... En utandığım sözlerden biridir. Zaten böyle abuk sabuk çok sözümüz vardır bizim. “Bana dokunmayan yılan bin yaşasın” gibi. Ama “Kızını dövmeyen dizini döver” en ayıbıdır. Ben kızımı hiç dövmedim, beş yüksek diploması var. Çok iyi bir evlat, anne ve eşi için çırpınan bir genç kadın. (Artık genç de 50’yi geçti Elif’im.) Bir kere insan kendi kızını neden dövsün? Ayıp değil mi ele güne karşı? Kızcağızın ağlayıp inlemeleri dışarıdan duyuluyor ve bütün mahalle takdir ediyor, “Bravo, Kâmil Bey kızını dövüyor” diye. Çüş yani. Kızınızı dövmeyin, oğlunuzu hiç dövmeyin. Onları sevin. Sevgi gibisi yoktur. Söylentiler doğruysa babası bizim büyüklerimizden birini çok dövermiş. Eee ne oldu? Adam büyüdü kocaman yerlere girdi, milletin anasını ağlatır oldu. Bu iyi bir şey mi? Bizi kendi cahillikleriyle böyle saçma sapan söylemler uydurup yıllarca idare ettiler. Ama artık gençler ve hatta çocuklar bu numaraları yutmuyor. Dünya küçüldü. Minicik çocuk pek çok şeyi benden daha iyi biliyor. Otobid ile zahmetsiz satış. Otobid Fiyatı Gör Size onları tam anlatamadım bu ana kadar. Beşti, dört kaldı. Onu belki biliyorsunuz. İlk göz ağrım bize 15 yaşında veda etti. Leyla bana Babalar Günü’nde bir numara beyaz, sevimli, bitirim bir kız yavru getirdi. Çok istiyordum bunu. Maltese Terrier. Malta Adası anavatanı. Ansiklopedik tariflerde uslu, akıllı, sakin hayvanlar olarak geçiyor. Neee? Bu mu uslu, sakin? Altı ayda neredeyse sürünün lideri oldu. Yapmadığı yaramazlık yok. Ama inanılmaz sempatik. O kadar ki yeğenim Levent’in karısı Birsen köpekten çok korkar. Eline aldığı ilk köpek bu oldu. Bizim Bal. O kadar sevdi ki hayvanı, hemen bir tane de kendilerine aldılar. Şimdi Birsen köpekten korkanlara ders veriyor, korkmayın diye. Sokak köpeğim Maske için bir çocuk kitabı yazmıştım. Leyla onu sokakta bir yağmurlu günde görüp, alıp eve getirmişti. Border Collie cinsi Karakız (ben ona Çakıl diyorum) ise siyah beyaz terk edilmiş bir yavruydu Leyla eve aldığında. Şimdi onlar yaşlandılar. Fakat bu son gelen cüce Bal bir felaket. Eğer Maltese cinsi köpek almayı düşünürseniz beni bir arayın. Çünkü normal olacak kadar anormal bir cins değil. Şimdi bir de İlker Ayrık bir yavru hediye etti bize... Evin altını üstüne getiriyor. Ama ne yapalım ki biz karı koca olarak hayvanları çok seviyoruz. Bugüne kadar hiçbiri aleyhimde konuşmadı. Bir ağustos böceği Mutlaka ötmeli Geceler geç gelmeli Ceketsiz dolaşabilmeli insan İşte o zaman Yaz geliyor. İstediğini yazabilmeli İstediğini çizebilmeli İstediğini diyebilmeli insan Yoksa, gerisi Bana az geliyor. Bu sözcükten daha çirkin bir sözcük aradım, bulamadım. *** “KİNDARLIK DEDİĞİM ŞEY NEDİR Kİ?... Eski düşünce ve duygulardan oluşan BİR YÜK  DEĞİL Mİ?...” Tolle",https://www.cumhuriyet.com.tr/yazarlar/mujdat-gezen/sahne-anilari-2157910
Müjdat Gezen,Kızım,04 Aralık 2023 Pazartesi,"Bir adamın kızı olması nasıl bir histir? Ben anlatayım: Bir kere özlemdir, hasrettir, sevgidir, tatlılıktır, paylaşmaktır, yaşama tutunma nedenlerinden biridir. Bu, baba olmakla eşanlamlıdır ya. Ben bir kız babasıyım. Kızım uzaklarda, ben buradayım. Hasreti buram buram tüter içimde. Şu görüntülü telefonlar olmasaydı çok sıkıntılıydı durumum. Uzun süre sık sık telefonlaşarak hasret giderdik. Sonra bir gün benim için en kötü haber olan, kızımın meme kanseri olduğu çıktı ortaya. O bana bunu çok yumuşak bir biçimde, “Babacığım sakın üzülme, ben birazcık meme kanseri olmuşum ama çaresi var biliyorsun” diye duyurmuştu. Deliriyorum sanmıştım. Eskiler: “Seveceksen oğlan çocuğu sev, kız çocuk zaten kendini sevdirir” demiş. Doğrudur. Oğlum olmadığı için kesin bir yargıda bulunmayayım ama kız çocuk farklı. Yaşamımda iki kadının çok önemli çizgileri var: Karım ve kızım. Durup dururken nereden aklıma geldi bu şehir? Siz belki “Kazablanka” filmini anlatacağımı sandınız. Ben o şehri anlatacağım. Ayrıca o ünlü filmden de kısaca söz edeyim. Savaş yıllarında çekildiği için, biraz ucuz bütçeli olsun demiş yapımcılar. Siyah beyaz film. Öyle büyük iş yapmıştı ki yapımcılar da şaşırmış. Humphrey Bogard başroldeydi. Hampiri olarak okunduğundan biz de ona mahalle kültüründe “Yampiri Bogart” derdik. 1971 yılıydı. Gemiyle tura çıkmıştım. Fas’a uğradı gemi. İnerken anons yapıldı. “Sayın yolcularımız, çantalarınıza ve mücevherlerinize dikkat etmeniz rica olunur. Çünkü Kazablanka’nın Kasbah Mahallesi’ni gezeceğiz.” Portekizliler kurmuş bu şehri. Adı “Beyaz Ev” demek. Sonradan Arap halkı kendi dilinde “Darül Beyza” olarak söylemiş. Ama dünya Kazablanka olarak biliyor. Hemen kuzeyinde kalan Fes şehri bize yabancı değildir. Çünkü ülkemize ilk fes oradan gelmiştir. Durup dururken aklıma geldi ama beni aldı ta o yıllara götürdü. Daldan dala atladık yine. KIZIM UZAKTA SIZIM İÇİMDE. Bir milletvekili TBMM’de Başkan Vekili Sırrı Süreyya Önder’e acayip bir soru sordu. Daha doğrusu ona sorulmaması gereken bir soru. Önder: “Sözüm meclisten dışarı, sizi kastetmiyorum ama aklıma geldi” dedi. “DAVACININ AHMAĞI, DERDİNİ MÜBAŞİRE ANLATIRMIŞ.” ...Ana haberde bunu izleyince, eşim Leyla ile bizi fena halde gülme tuttu. Gülmemiz dinmiyor... Aradım Sırrı Süreyya’yı, bir de beraber güldük... Her meclise bir Sırrı Süreyya gerek. Çünkü bize gülmeyi bile unutturdular... *** History Kanal’da Hitler anlatılıyor. Akıl hastanesinde yatmış, psikopat ve paranoyak raporu var... Sadece Yahudileri değil, çingeneleri, kendi üstün ırkından olmayanları, eşcinselleri... Tümünü ortadan kaldırmayı hedefleyen bir deli... Fırsatınız olursa izleyin. Bu ikisini eşit oranda pay ederseniz rahat edersiniz. Biri çok ağır basarsa tatsızlık olur. Üzülerek söyleyeyim ki bende duygu kefesi hep ağır basmıştır. Leyla beni frenlemese yandım. Aslında o benden daha duyguludur ama kadınların mantığı öndedir. Duygu onu takip eder. Mantıksız biri değilim. Sadece zaman zaman duygularıma gem vuramıyorum. Zarar veriyor mu bana? Evet, veriyor. Az daha dikkatli olmam gerekiyor. Bu yaştan sonra kendimi düzeltebilirim. Çünkü bu salgın hastalık insanların düşünce sistemleri üzerinde değişikliklere yol açtı ve açacak. Bende ise şöyle oldu. Düzeleceğime daha da duygusal olamaya başladım. Dünya değişiyor ve ben de değişiyorum canım. Değişmeyen tek şey değişim değil midir? İyiye doğru, güzele doğru değişiyorsak sorun yoktur. *** BAĞRINDA YETİŞTİREREK, BAŞININ ÜSTÜNE KADAR ÇIKARTACAĞIN ADAMLARIN, KANINDAKİ, VİCDANINDAKİ ASIL CEVHERİ ÇOK İYİ TAHLİL ETME DİKKATİNDEN BİR AN BİLE VAZGEÇMEYİN.",https://www.cumhuriyet.com.tr/yazarlar/mujdat-gezen/kizim-2147692
Müjdat Gezen,AKP’li kadın,15 Ocak 2024 Pazartesi,"“Bizden önce traktör yoktu” demişti. Yer yerinden oynadı. Herkes kadını diline doladı. Aslında kadın haklıydı. Demek istediği son derece mantıklı bir söylemdi. Demek istiyordu ki: “Bizden önce traktör yoktu, bir arkadaşımız bir sabah erken kalktı ve yaptı.” Hanım... Hanım... Sen hedef kitleni, her zamanki gibi kandırmak istiyorsun ama onlar traktörü, daha sen dünyada yokken tanıdılar. O nedenlerle de senin bu yalanını yutmadılar... Olsun. Başka bir yalan bulursun sen. Sık sık MSM’nin önünde insanlarla dertleşiyoruz. Bir hanım, yerel seçimler konusunda fikrimi sordu ve şöyle dedi: “Biz Kadıköy’de başkandan memnunuz, siz ne düşünüyorsunuz?” Bir erkek vatandaş da lafa girdi: “Eee biz de memnunuz” dedi... Bakalım yerel seçimler ne gösterecek? Uzaktan bir kamyon geçti. İçinde kadınlı erkekli mesireciler. Kamyonda ben de varım. Çocuğum daha. Haramidere’ye gidiyoruz. Bugün pazar. Eğleneceğiz. Dönüşte banyo var. Alaturka ailelerde pazar banyoları gelenekseldir. Banyo sobası odunla yanar. Hem kazanı hem banyoyu ısıtır... Mesireye giderken her aile ortaklaşa kamyon tutarlar. Halılar, semaverler, dolmalar, kuru köfteler, ip (atlamak için), top (tabii oynamak için). En güzel günler pazar günleri olurdu o zaman. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 2020 yılının martında dünya COVID-19 diye ölümcül bir salgınla tanıştı. Salgının dünyaya yayıldığı söylenen Çin’deki o şehrin bir belgeselini izledim. Sokaklarda yabani hayvanları pişirip yiyorlar... İnsanlar karantinaya girdi. Bu süreçte ben resim yaptım ve kendimle yeniden tanışma fırsatı buldum... Hayatımı bir yelpazeye benzetirsem eğer, her kanadı açıldığında değişik bir renk, düşünce, davranış, yakınlık, çeşit çeşit duygular... Ama hepsinin temelinde en çok sevgi var... Aynı gün caz, türkü, alaturka, Bach dinleyip, Homeros Tarihi ve Muzaffer İzgü’yü yeniden okurken harika bir belgeselden siyah beyaz bir Türk filmine geçmek. Haberleri ve maçları izlerken bir şarkı mırıldanmak ve kalkıp arkadaşlarımın mezarlarını ziyarete gitmek. Aynı günde çocukluğuma... Kardan beyaz, pamuktan ak çocukluğuma. Gençliğim: Dakika başı gözlerimin önünde ölüyor. Gidiyor muyuz ne? Oysa şu anda langırt oynasam. Eskiden oynardık. Tasos Adası’nda Kando (Kandemir Konduk) ile oynadık. Berabere kaldık. Centilmenimdir. 2018 yazıydı... Yıl: 2023. Yine COVID geldi, diyorlar. Genç bir mizahçıydı. Ara sıra bizim Güm’e yazılar gönderirdi. Yayımlardık. “AH DİLİM VAH DİLİM” adlı kitabı çıktı İğci’nin. Kapağı aynen şöyle: Düblekiz-Çukulata-Melemen-Poğaça- Hamberger-Karbuz- Kokareç-Kordele-Kitabın içinde ise bunlardan onlarca var. Sıkıldığınızda ilginizi çekebilir. *** ATATÜRK DİYOR Kİ: “UYGARLIK YOLUNDA YÜRÜMEK VE BAŞARILI OLMAK, YAŞAMIN KOŞULUDUR.” *** 1830’lar. USA 7. Başkanı Jackson Kızılderililere savaş açmak istiyor. Onları Missisipi’nin batısına sürerek sıkıştıracak. Amerikan Yüksek Mahkemesi bunu insan haklarına aykırı buluyor. Gerekçesi (Yüksek nüfusun daha az bir nüfusu ezmesi.) Başkan Jackson yüksek mahkemenin bu kararını dinlemiyor ve kendinden olmayan Kızılderilileri imha ediyor... Ama tarih 1830... Dünya bir milim mi ilerlemedi yahu? *** “AKSPOR FOTBOLDA DA İYİ GİDİYOR ABİ.”",https://www.cumhuriyet.com.tr/yazarlar/mujdat-gezen/akpli-kadin-2162988
Müjdat Gezen,Ali bey amca,13 Kasım 2023 Pazartesi,"Hırka-i Şerif’te karşı komşumuzdu. Arnavut’tu. Yıldız Parkı’nın baş bahçıvanıydı. Oğlunu ders çalıştırırken konu insanın iç organları imiş. Ali bey amca “BOBREK” yazmış. Oğlan ödevini öğretmene göstermiş. Öğretmen “bobrek”i böbrek olarak düzeltmiş. Ali bey amca buna çok bozulmuş. Nasıl olur da 40 yıllık “bobrek”, böbrek olarak düzeltilir?... Gitmiş öğretmene: “O bobrektir” demiş. Öğretmen: “Bobrek olur mu efendim? Böbrektir.” Bobrekti, böbrekti derken, münakaşa uzamış. Ali bey amca hışımla çıkmış okuldan. Oğlana: “Sen oğretmenine bakma, onun aslı bobrektir” demiş. Toplumları geliştiren bir meseledir tartışma. Eskiden okullarda münazara kolları vardı. İki grup karşılıklı zıt fikirleri tartışır, fikir üretirlerdi. Tartışmazsanız kötü sonuca katlanırsınız. Sistem tartışmayı yasaklıyor. Ben ne dersem odur, bunu kimse tartışmasın fikri Goebbels metodudur. Tarih boyunca tek fikirler hep gidici olmuşlardır. Atatürk tartışırdı. İçki içilmediği günlerde masanın yanına karatahta gelir, herkes fikrini söyler, buradan çıkan sonuçlarla Cumhuriyetin genç emekleme dönemine katkılarda bulunulurdu. İçkili yemeklerde ise bazı konuklarını eşleriyle birlikte ağırladığı olurdu. Bunlardan birinde “şairi azam” diye anılan zatı eşiyle birlikte yemeğe davet etmiş. Abdülhak Hamit bu şair. Karısı genç ve güzel bir Belçikalı. Kendisinden oldukça küçük yaşta. Şair iki üç kadeh atınca kafayı bulmuş ve Atatürk’e: “Lütfen söyler misiniz, Türk kadınları içinde bu kadar güzeli var mı?” diye karısını göstermiş. Masada kadınlar da var. Atatürk kibar adam, lafı değiştirmek istemiş ve: “Anlayamadım beyefendi?” demiş. Şair, “Bana beyefendi demeyin” deyince Atatürk, “Ne diyeyim” diye sormuş. “Adam deyin kâfi.” Atatürk sinirlenmiş: “İşte onu diyemediğim için beyefendi diyorum” demiş. Otobid ile ücretsiz ekspertiz Otobid Fiyatı Gör Deneme tarzındaki kitabım “Çocukluğumu Bindirdim Tramvaya O Gitti Ben Kaldım Yaya” idi. İkincisi olan “Normal Olacak Kadar Anormal Değilim” ve üçüncüsü ise “Kendine Yalan Söyleme”. Kafamda birkaç proje daha var ama kafa kalırsa onları da yazarım. Kandemir’le (Konduk) “Güldüklerimiz” diye bir şey hazırladık. İkimiz bugüne dek nelere ve kimlere gülmüşüz. “Cumhuriyet Kitap”tan çıktı. Sizi de güldüreceğini umuyorum. İçinden bir anekdotu size fragman olarak veriyorum: Olimpiyatlarda buz üzerinde buz pateni yapılıyor. Savaş’la (Dinçel) birlikte bizim evde izliyoruz. Japon sporcu düştü buzun üzerine. Savaş bana dedi ki: “Neden düştü biliyor musun?” “Neden?” dedim. “Ayağı kaydı.” Size bu sütunlarda hayata dair ve benim hayatıma dair şeylerden söz ettim. Başkalarının hayatı zaten beni çok ilgilendirmedi. Ama bizi yönetenlerin bundan önceki yaşamlarını merak etmişimdir. Nasıl yetiştiler, ne gibi kitaplar okudular, anne babalarıyla ilişkileri nasıldı, sevgilileri nasıl kişilerdi, yoksa hiç olmadı mı? Bu gibi yarı magazinsel ama o kişinin kimliğini bir zerre de olsa açıklayabilecek ipuçları. Yoksa hayatım boyunca kimin ne yaptığı, nasıl yaşadığı beni hiç ilgilendirmedi. Öyle ki okulumuzda iki genç evlenecekler ve uzun süre birlikteler, en son ben duyarım. Çünkü gerçekten beni ilgilendiren bir konu değildir. Pek çok konuyu en son duymakla ünlüyümdür. Merak etme konusunda mesleğimin gerektirdiği her şeyi merak ederim. İşim bu. Üzerinde çalışırım. Araştırırım. Ama başkalarının özel hayatı beni hiç mi hiç ilgilendirmemiştir. Böyle konuları duyarsam ve bir öğrencimle ilgiliyse telefon açar, üzülmemesini söylerim. Bundan ibarettir benim merak saham. Çok sorarım. Mesleğimle ilgili. Ama kim kimle, kim ne yapıyor, neden yapıyor ilgilenmem. Beni ilgilendiren konular hep mesleki olmuştur. Diyeceksiniz ki: “Ama politikayla ilgilisiniz.” Hayır. Politika benimle ilgili. Sizinle de ilgili. Bugün yine benzine zam geldi. Hadi sizi ve beni ilgilendirmesin de göreyim. *** ”KİMSENİN DÜŞÜNCESİNE VE VİCDANINA EGEMEN OLUNAMAZ.” *** Televizyonda bir yarışma programı var: “Survivor”. Hayatta kalmak anlamında, yabancı kaynaklı bir yarışma. Yıllardır yapılıp duruyor. Ben izliyorum. 2022 sezonu yarışması başlamıştı yeni yılda. İki takım yarışıyor. İzlemeyenler için anlatıyorum. Çeşitli oyunlarda yarışıyorlar. 12 kişiden elene elene bir kişi şampiyon oluyor ve hem para kazanıyor hem ünlü oluyor. Bu yarışmada bu yıl en çok duyduğum üç dört sözcüğü sizinle paylaşmak istiyorum. Yenilen kişi veya takım, en çok şu sözcükleri kullanıyor: “Nasip-kısmet-kader-şans.” Oysa oyunlar tamamen fizik, beceri ve atletizm üzerine kurulu. Belki sporculara şans da gereklidir bilmiyorum ama işi tamamen kadere, kısmete, nasibe bırakmak son yılların modası olsa gerek. Biz ne zaman bu kadar kaderci bir millet olduk acaba? Her işi şansa bırakıp, her şeyin sonucunu kısmet ve nasiple tarif ederseniz bir adım ilerleyemezsiniz. *** BİR KARANFİL KOKUSU ISITIR İÇİMİ AMA BUNU YAPARKEN TETİKLER HASRETİMİ ATARIM İÇERİME, İÇERİM TİTRER BİRAZ İÇERİM BİR TEK RAKI-HAFİFLERİM EN AZ. BİR KARANFİL KOKUSU BENİ HASRETE SOKAR. BİLİRİM SEBEBİNİ ÇÜNKÜ KIZIM KARANFİL KOKAR. *** Laurentius diyor ki: HER ŞEY SARI GÖRÜNÜR SARILIK HASTASINA. Siz bu sözü alın nereye çekerseniz çekin. Günümüzde her yere oturuyor çünkü.",https://www.cumhuriyet.com.tr/yazarlar/mujdat-gezen/ali-bey-amca-2140370
Müjdat Gezen,Yenikapı notları: 3,28 Ağustos 2023 Pazartesi,"Şoför Mehmet... Yenikapı’nın ilgi çekici tiplerindendi. Hep kafası iyi olurdu ve bu durumda araba kullanırdı. 56 Chevrolet’te taksi şoförü idi. Bir gün çok içmiş, manevra yapamıyor. Yaman, “Ben sana yol göstereceğim” dedi. Mehmet direksiyonda, zurna vaziyetlerinde. Yaman: “Mehmet gel gel gel gel...” diye kumanda veriyor. “Güüüm” diye bir ses duyduk. Mehmet geri geri manevra yaparken duvara girdi. Yaman’a: “Ne yaptın ulan, herif duvara vurdu” dedim. “Herkese güvenmemesini öğrettim ona” dedi Yaman. Gıdasız Erdoğan’ın manevraları ise hiç bitmez... O zamanlar bütün Yenikapı takımı devrimci. Sosyalist Erol, Erdoğan’a geliyor bir sabah diyor ki: “Yürü, sabahçı kahvelerine dolaşacağız. Milleti uyandırmamız gerekiyor...” İki kafadar yola koyuluyorlar. Bir kahveye giriyorlar. Mermer masaya kafasını koymuş uyuyan biri var. Erdoğan dürtüyor: “Uyanın, uyanın ey millet... Bu düzen değişmeli. Uyanın.” Mermer masada uyuyan adam sinirleniyor: “Ne uyandırıyorsun lan, ne güzel uyuyoruz işte” diyor... Erdoğan bana bunu anlattığında dedim ki: “Ne güzel... Değişen hiçbir şey yok...” “Ya olduğun gibi görün ya göründüğün gibi ol.” Mevlana Celaleddini Rumi… Peki, Mevlana nereden biliyor bizim politikacılarımızı? Bu kadar yakın mı tanıyor?  Bu sözü salt bizimkiler için mi söylemiş? Çok basit ama ne kadar derin söylem bu. Sahtekârlığı bırak, dürüst ol diyor Mevlana. Ama o terbiyeli biri olduğu için bu tümceyi edepli zikrediyor. Yaşadıklarından edindiği bilgiyi bilgelikle sunuyor. Durup dururken asırlar sonra uzak kıtalardan geliyorlar Konya’ya. Onun türbesini ilk ziyaret ettiğimde gerçekten önemini duyumsamıştım. Mesnevi’sini okuyunca daha bir saygım, sevgim arttı ona karşı. Doğrusunu isterseniz İstanbul’da tanıdığım Mevlevilerin benim gözümde pek saygınlıkları yoktur. Kuşkusuz Şemsi Tebrizi’nin onun üzerinde derin izleri vardır. Ama Mevlana, tek başına bilgedir. TRT tek kanal. Siyah beyaz. Dr. Kimble diye bir tip var. Dizinin ismi: Kaçak. Dr. Richard Kimble kaçar, kaçar, kaçar... Aslında benim gelmek istediğim yer, ülkeden kaçmak. Ülkesinden kaçan kişi kendinden de kaçmış olmaz mı? Dışarıdan her türlü geleceğini hazırlamış olan siyasiler olduğu söylenir durur. Özel uçakları ve helikopterleri bile hazırmış bunların. Yurtdışında çok paraları varmış ve kaçmak istedikleri zaman her şey hazırmış gidecekleri yerde. Daha şimdiden. İnanmıyorum. Olmaz canım böyle bir şey. *** “Genç sanatçı! Üç şeyi sen yönet: Para- şöhret- içki sigara.” *** Adama piyangodan büyük ikramiye çıkmış. Almaya giderken bir telefon gelmiş. “Senin azılı muhalifin falanca, öldü” diye. Adam: “Hey büyük Allah’ım verdikçe veriyor” demiş. Hâlâ içeride Merdan. Sistem intikamını alıyor. Fakat o da kendi sistemini önceden sağlam kurmuş. Kanala ne kadar baskı yaparlarsa yapsınlar TELE1 aynen devam... *** Bilmiyorum... O halde, öğrenebilirim. ***",https://www.cumhuriyet.com.tr/yazarlar/mujdat-gezen/yenikapi-notlari-3-2113198
Müjdat Gezen,Atatürk’e mektup (21 Temmuz 2023),21 Temmuz 2023 Cuma,"Mustafam, Kemalim, Atatürk’üm. Sana en son gelişimde Anıtkabir komutanı Muzaffer Albay’dı. Öğrencilerimle, bana bir tören düzenlemişti. Deftere o gün şunları yazmıştım: “Mustafam Kemalim. Sana geldik. Özür dilemeye... Müjdat Gezen” Anıtkabir’i telefonla aradığımızda senin sesin çıkardı. Fakat o zamanın tekniği ile ince bir sesti bu. MSÜ (Mimar Sinan Üniversitesi) Sinema Bölümü kurucusu dostum Sami Şekeroğlu’ndan rica ettim. Sesi düzelttik. Artık telefon çaldığında o gün bugündür senin asıl sesin çıkar. Her ne kadar bu aralar sessizsen de seni anlayabiliyorum. Ben artık genç değilim ama “Gençliğe Hitabe”ni ezbere bilirim: “Ey Türk Gençliği ...Memleketin dahilinde iktidara sahip olanlar, gaflet ve dalalet ve hatta hıyanet içinde bulunabilirler. Hatta bu iktidar sahipleri, şahsi menfaatlerini müstevlilerin siyasi emelleriyle tevhit edebilirler...” Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Bir konuşmanda da “Türkiye Cumhuriyet’i, şeyhler, dervişler, müritler ve mensuplar memleketi olamaz. En doğru, en hakiki tarikat, medeniyet tarikatıdır” demiştin. Gel gör ki biz senin dediklerini yerine getirememişiz. Cumhuriyetine sahip çıkamadık Atam! Bizi bağışla...",https://www.cumhuriyet.com.tr/yazarlar/mujdat-gezen/ataturke-mektup-2101203
Müjdat Gezen,‘Memleketim’,25 Eylül 2023 Pazartesi,"Kim ne derse desin karşıdevrim başarılı olmuştur. Gericiler, Vahdettin hayranları, mollalar, tarikatlar ülkeyi teslim aldılar. Mutlular. Artık bu ülke kayıtsız şartsız onların... Fakat hesap edemedikleri bir şey var... Bunlar her şeyi, her türlü istismarı, üçkâğıdı çok iyi biliyorlar. Bilmedikleri diyalektik felsefe. Yani akılcı, gerçekçi bir bakış açısı. Onu bilmiyorlar. Dünyanın daha önceki yıllarda da kendileri gibi insanların var olduklarını ama sonlarının ne olduğunu süzemiyorlar. Ya da tam tersi. Çok iyi kavradıklarından korku peşlerini bırakmıyor. Korkunun da insanoğluna yaptıramayacağı şey yoktur. O nedenle, her türlü yolu deniyorlar. Gelgelelim tarih başka türlüdür... Bekleyeceğiz, yaşayacağız ve göreceğiz... “Güzel günler göreceğiz çocuklar, güzel günler...” Ben görür müyüm bilemem ama siz mutlaka göreceksiniz. O nedenle gençler, sakın bir yere gitmeyin. Bu vatan sizin. Bu iki sözcük birbirinden ilgisiz olarak anılamaz. Çünkü Roman demek bütün dünyada müzik demektir. Allah onları müzik yapsınlar diye yaratmış. Bizim musikimizde de nice büyük ustalar, besteciler, icracılar Romandır. Aslında onların hayatları da birer romandır. Sazlarında öylesine ustadırlar ki şaşırırsınız. Ben bir Roman müzisyenle, Roman olmayan müzisyeni hemen ayırt edebilirim. Romanda ruh teknikten öndedir. Ötekini ötekileştirmek amacıyla değil ama bir klarnet taksimini bir Roman sanatçıdan dinlemeyi tercih ederim. Romanlar dünyanın hemen tüm ülkelerinde müzikle uğraşmışlardır. Temel nedeni ise onlara genellikle devlet dairelerinde iş verilmemesidir. Bu tam bir ayrımcılıktır. Ama onlar da intikamlarını müzikte kurdukları egemenlikle almışlardır. Öylesine içten müzik yaparlar ki durur kalırsınız. Çok ünlü bestecilerimiz vardır Roman. Ben yaşamım boyunca Romanları çok sevdim. Gırgıriye’yi yazarken de içimde hep bu sevgi vardı. O diziler bu nedenle çok sevildi diyebilirim. Hani Atatürk’le, Sokrates’le, Konfüçyüs’le aynı çağda yaşamayı isteriz ya ara sıra. Ben bir de bu adamla aynı çağın yaşamını paylaşmak isterdim. 1780’ler, doksanlar falan. Oldukça gerilerde ama olsun. Onunla aynı ırmağın suyundan içmek zevkli olurdu. Diyalektik felsefeyi iyi yorumluyor üstat. “Baştan aşağı dürüst olsaydık, her tartışmada tek amacımız gerçeği gün yüzüne çıkartmak olurdu. Gerçeğin, bizim ilk görüşümüze mi yoksa diğerlerinin görüşlerine mi uygun düştüğünü hiç umursamazdık.” 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur Şimdi günümüzün politikacılarını bir gözünüzün önüne getirin. Aman. Lafımı geri aldım. Getirmeyin sakın. Sonra orada kalıverirler, sıkılırsınız. Nice nice yıllara... Bizde böyle nice sözcüğünün anlamı. Ama ben Nice (Nis) şehrinden söz edeceğim. O da böyle yazılıyor ya. Nice diye. Yetmişli yılların başıydı. Ben Milliyet gazetesinde spor mizahı yazıyordum. Fenerbahçe’ye Nice Futbol Takımı çıktı kurada. Ben de gazete adına gittim Nice’e. Sonradan da çok gittim. Çünkü çok güzel bir şehirdir. Monte Carlo’ya kısa sürede geçersiniz. Monako Prensliği’nin başkentidir orası da. Nice o gün Fenerbahçe’yi 4-0 yenmişti. Dondurmasıyla ünlü Nice hepimizi dört gol atan takımıyla buz gibi yapmıştı. Hasta Fenerbahçeli Ateşböceği Ercan delirmişti. Maçın ertesi günü Nice sokaklarında dolaşıyoruz. Bir dükkânın önünden geçerken içeriden kahkahalar ve Türkçe konuşmalar geldi. Ercan daldı içeri. Dört Fenerbahçeli futbolcu alışveriş yapıyor. Ben de kapının dışında duruyorum. Ercan açtı ağzını yumdu gözünü: “Utanmıyor musunuz lan siz? Dört tane gol yediniz, kahkahanızdan geçilmiyor.” Bir futbolcunun yanıtı Ercan’ı dondurmaya yetmişti: “Ercan abi, biz profesyoneliz, bugün Fener’de oynarız, yarın başka takımda sen canını üzme.” Ben 1964-66 yılları arasında askerliğimi denizci olarak orada yaptım. Cem Karaca Antakya’da jandarmaydı. Hafta sonları ya Hatay Harbiye Şelalesi’nde ya da İskenderun’da sahilde buluşurduk. İskenderun-Hatay arası yaklaşık 50 kilometre civarındadır ve bütün yol zakkumlarla bezelidir. İskenderun harika bir yerdir. Her hafta sonu şehre indiğimde (Cem’le Hatay’da buluşmadığımız zamanlarda) mutlaka humus yerdim. Ben ilk orada tanıştım bu güzel mezeyle. Pide içinde yaptırırdım humusu ve doymak bilmezdim. Kilo almıştım o yüzden. Zor ve güzel askerlik yaptım orada. Yazları çok sıcak olmasının dışında, kışları da az esmezdi. Yarıkkaya denen Amanoslar’ın uzantısı dağlardan soğuk eserdi rüzgâr ve ben özellikle gece nöbetlerinde üşümemek için kaputumun yakalarını kaldırır, kulübenin içine büzülürdüm. Nöbette verilen kaputlar korunaklıydı. Alayda çok kez Atatürk günleri düzenledim. Sanırım yine yapılıyordur. En büyük hasretlerimden biri; bir gün İskenderun’a gidip iki yılımın geçtiği o askeri birliği gezmek istiyorum. Beton gemi hâlâ yerinde midir acaba? Formasını giydiğim Denizgücü Takımı’nın basketbol sahası hâlâ eski yerinde midir?... Hanımlar! Erkeklerin askerlik maceraları eskiden bitmezdi. Şimdi artık paralı askerlik var, o nedenle de anı yok. Depremden sonra ilk aradığım yer İskenderun oldu. Su istediler. Gönderdim... *** “BEN BİR İNSANA BAKTIĞIM ZAMAN SADECE İNSANI GÖRÜRÜM. ONUN DİLİ, DİNİ, IRKI, MEZHEBİ, MİLLİYETİ, PARTİSİ BENİ HİÇ İLGİLENDİRMEZ.” *** “DAYAK YEMEKTEN, FİSKE BİLE VURAMADAN HAYAT GEÇTİ.”",https://www.cumhuriyet.com.tr/yazarlar/mujdat-gezen/memleketim-2122954
Müjdat Gezen,Gençliğim,17 Temmuz 2023 Pazartesi,"Kalleş çıktın gençliğim. Beni terk edip gittin ve ben hiç farkında olmadan yaptın bunu. Çaktırmadan. Ben başka şeylerle meşgulken sen araya girdin ve beni yüzüstü bırakıverdin... Ama sana yenilmemeyi aklıma koydum. Bunun için çok çalışıyorum. Yorgunum tamam ama zaten beni yoran sendin. Bu üç harfli sözcüğü tarif edebilen var mı? Ben edemem, söyleyeyim. Yani başlığı öyle koydum diye aşkı tarif edeceğimi sandıysanız sizi yanıltmayayım. Ben aşkın tarifini biliyorum. “Yüce sevgi, sevginin en üst katı” gibi küçük şeyler söyleyebilirim ama aşk öyle büyük bir şey ki küçük sözcüklerle tarif edilmemeli. Bana biri çıkıp tam anlatsa şu işi. Bu yaşıma geldim hâlâ öğrenemedim. Leyla’ya âşık olduğumu biliyorum ama tarif edemiyorum tam anlamıyla. Sözcükler eksik kalıyor. Şiirler yazıyorum ona ama tam anlatamıyorum. Annem bir kere bana demişti ki: “Beni seviyor musun, sevmiyor musun tam anlayamıyorum.” İnsan annesini sevmez mi? Çok severdim annemi. Ama ona da tam anlatamamışım sevgimi. Aşk ise bambaşka bir kavram. Anlatamıyorum. Kelimeler kifayetsiz kalıveriyor. Sizden rica etsem, bana yazılı olarak tarifler misiniz? Aşk nedir? Nâzım bazı dizelerinde anlatmaya çalışmış bunu. Ama devreye Vera girince o da yetersiz kalmış. Güzel bir şey olduğu malum. Aksi halde koca Hollywood Aşk Güzel Şeydir diye film çeker miydi? İnsan, kendini geliştirmekle yükümlüdür. Yaşamayı sanat haline getirmeliyiz. Okumak, araştırmak, merak etmek güzeldir. Özellikle sanatçı, merak etmek zorundadır. Kuşkusuz bu merak denen şey, dedikodu anlamında değildir. Yaşamı, kâinatı, insanı merak etmek konumuz. İnsanın insanların davranışlarını merak etmesi ufuk açar. Büyük felsefeciler buna zaman ayırmışlardır. “Biz büyük felsefeci falan değiliz kardeşim, Allah Allah” mı diyorsunuz? Lucianos, “Ölçülü ol, sınırlara uy” demiş. Yani anlatabiliyor muyum? Ben de aslında anladığımdan değil, mesleğim gereği ilgileniyorum efendim. Yoksa bana ne Montaigne’den, bana ne Niyazi’den. (Niyazi buraya yanlışlıkla girdi.) Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “KÜÇÜKTÜM İÇİME TİYATRO KAÇTI BEN DE ONUN İÇİNE KAÇTIM SIĞINDIM ONA, SEVDİM O DA BENİ SEVDİ. KORUDU. ÖYLE OLDU BÖYLECE YETMİŞ YIL GEÇTİ.” Sevgili Uğur kardeşim... Fenerbahçe konusunda üzüntülü zamanlar geçirdiğini biliyorum. Sen güzel Fenerbahçe kulübünde divan başkanlığına seçildiğinde, Ateşböceği Ercan Bostancıoğlu’nun (ki çok eski bir divan kurulu üyesidir) “Eyvah, Uğur şimdi yandı” dediğini sana söylemiştim. Canım kardeşim, sen çok iyi ve saygın bir televizyoncu ve gazetecisin. Senin oralarda işin ne? Hatırlarsın, ben hayatımda bir defa çok sevdiğim Vefa Kulübü’nün yönetiminde bulundum. Üzüntümden deliriyordum. Oysaki küçücük ama iyi bir camianın içindeydik. “Oğlum sen tiyatrocusun, ne işin var böyle futbol işlerinde” demiştim kendime... Uğur, bu işler gerçekten başka meseleler. Ayrıca bir Beşiktaş, bir Galatasaray, bir Trabzonspor taraftarını ve daha nicelerini hiç ilgilendirmiyor. Oysa sen televizyonda program yaptığında, köşende yazı yazdığında, kim hangi takımı tutuyor diye bakmıyorsun. O işler çok genel. Fenerbahçe’nin mali kongresini FB TV’den sonuna kadar izledim. Sen varsın diye. Öyle utandım ki anlatamam. Ben herkesin yaptığı işe saygı duyarım ama neydi o kongre öyle?... Ben Fenerbahçeli olsam sahneye konuşma yapmak için o kıyafetlerle mi çıkarım?... Neyse… Yarım asırdan fazla seninle kardeşliğimiz var. Kimseye tavsiyede bulunmam ve sevmem. Ama bence ver istifanı. Gün geliyor, dönüp arkana bakıyorsun ve diyorsun ki: “Yahu ben bu işlere mi üzülmüşüm? Değmezmiş. Hayat o kadar uzun değil.” Böyle diyorsun. Ben eskiden üzüldüğüm işlere, neden o kadar üzüldüğümü, bugünkü gözlüğümle baktığımda çok anlamsız buluyorum. Gönlünü ferah tut. Biz artık yirmili yaşlarda değiliz ve hayat beklemez... Sevgiyle gözlerinden öpüyorum.",https://www.cumhuriyet.com.tr/yazarlar/mujdat-gezen/gencligim-2099928
Müjdat Gezen,Kusur,02 Ekim 2023 Pazartesi,"Ben görmedim ama söyleneni sevdim. Belçika’da bir heykel varmış. Adamın biri karşısındaki adama gülüyor çünkü adamın gözüne çöp batmış. Fakat gülen adamın poposunda da kocaman bir kazık var. Yani “Kendi kusurunu görmüyorsun ama başkasının kusuruna gülüyorsun.” İnsanoğlu böyledir. Karşısındakinde kusur arar, kendininkini ise bir türlü kabullenmez. Böyle bir arkadaşımız vardı. Herkesi düzeltmeye çalışırdı. Ona bir gün şöyle dedim: “Şu düzeltme işine önce kendinden başlasan...” Ama çoğumuz böyle değil miyiz? Ben birini eleştirirken aniden dururum. Önce kendime bir bakarım. Yahu bu eleştirdiğim şeyleri ben de yapıyorum... Başkasında kusur aramayı çoktandır bıraktım aslında. İnsanlar pekâlâ kendilerini restore edebilir. Herkese bir şeyler anlatıyorsun, sana bir şey kalmıyor, o zaman da olmuyor. Ben çareyi buldum: “Siz bilirsiniz” diyorum. Olup bitiyor. Zekâ, akıllılık farklı şeyler. Ama kurnazlık en farklısı. Bizi yıllarca yönetenler bence kurnaz insanlardı. Bunu yazmadan duramazdım. Parmaklarım beni, hükmetmemi dinlemeden tuşlara basıp duruyor. Zekâya şapka çıkartırım ama kurnazlığı gördüğüm yerde toprağa gömmek isterim. Çünkü çirkin ve adaletsizdir kurnazlık. Tamam, normal olacak kadar anormal değilim ama haksızlıklara karşı çıkmayacak kadar da korkak değilim. Ürküttüler insanlarımızı. Goebbels metodu uyguladılar ve sürdürüyorlar bunu. Gazeteci arkadaşlarımı yıldırmaya çalışıyorlar. Baskıyı gittikçe artırıyorlar. “Yazma, araştırma, kurcalama, soru sorma, bırak bu işi” demeye getiriyorlar. Kurnazlar şiddetli şekilde işbaşında. Ama direnenlere sökmez. Direnmek sanatçının tabiatı icabıdır. Tarih boyu nelere direnmedi ki sanat ve sanatçı? Devam. Korkusuzca, yılmadan, alnı açık biçimde devaaam. Türk sinemasının en renkli simalarından biri Feridun Çölgeçen’di. Çok filmde birlikte oynadık. Anılarını anlatırken ağzımı açar dinlerdim. Amerika’da Hollywood macerası da yaşadı Çölgeçen. Bir ara onları da anlatırım... Bir köşkte film çekiyorlar. Köşkün sahibesi tatsız bir kadın. İkide bir: “Feridun Bey lütfen, burada sigara içmeyin, lütfen ayağınızı sehpaya dayamayın...” Feridun ağabey delirmek üzere. Neyse çekim bitiyor. Tam köşkün kapısından çıkacaklar, Çölgeçen: “İncik, Bıncuuuk...” diye yerlere bakarak mırıldanıyor. Kadın merakla soruyor: “Ne oldu Feridun Bey, ne arıyorsunuz” diye. Feridun ağabey: “Efendim iki minik yılanım vardı, cebimden kaçmışlar, onları arıyorum ama zararı yok, yarın yine buradayız, bulurum ben onları” deyip gidiyor... Otobid ile zahmetsiz satış. Otobid Fiyatı Gör Işık gibisi yoktur. Karanlığı yarar geçer ışık. İleriyi görmeni sağlar. Aydınlık gibisi yoktur. Demiştim ya, annem mum ışığında ders çalışırmış. O zamanlar elektrik yok daha İstanbul’da. Işığın her türlüsüne varım ben. Cevherdir o, zifiri yok eder. Karanlık fikirler ondan korkar. Sovyet devrimi zamanında Lenin yurtdışında Iskra adlı bir gazete çıkartıyordu. Orijinalini Moskova’da müzede görmüştüm. “Iskra” ışık demektir. Karanlık bir sokak düşünün, bir de ışıl ışıl bir cadde. Hangisi güzel? Mevcut sistemin temellerinde yatan ana fikir takiyedir. “Işık Evleri” bütün karanlık düşünceleri aşılayan yerlerdi. Sonunu gördük. Neler yaşandı bu ülkede... Hâlâ bizi ışık saçan ampulle kandırıyorlar. Allah’tan ampul ışık vermiyor ve son zamanlarda bir azınlık dışında artık bu fikre inananlar gittikçe kopup gidiyor. Işık gerçekten aydınlatıyorsa ışıktır. Yoksa on beş mumluk ampul gibi kendini bile zor aydınlatır. Bazan bir renk mesela, Alır götürür Beni çocukluğuma Bir şarkı bazan Tutar saçlarımdan Çeker beni O eski yıllara Ve bazan Bir yeşillik kokusu Eski model Bir otomobil Bir eski kahve fincanı Tazeler Anılarımı Ve Acıtır canımı. Mart 2020 *** “Bizde APTAL yerine kullanılacak pek çok kelime var: ENAYİ-SALAK-BÖN-AVANAK-İDYOT-SAFTİRİK-SAF-SAFRORON-GERİ ZEKÂLI... Peki, neden bu kadar çok (hatta daha da çok, buraya sığmaz) sözcük var APTAL karşılığı? Artık siz düşünün...” *** “GEÇEN GÜN, GERİ GELMEZ”",https://www.cumhuriyet.com.tr/yazarlar/mujdat-gezen/kusur-2125441
Müjdat Gezen,İzin bitti,18 Eylül 2023 Pazartesi,"İzmir’deydim. İktidar için umutsuzluk şehri İzmir... Bin Ali Yıldırım’ı yıldıran şehir. Onunla ilgili bilgiler de aldım. Beni çok ilgilendirmiyor. Eskiden memleketinde bir minibüsü varmış, kasabadan kente yolcu taşırmış. Sonra siyasete atılmış. AKP’yi kurmuşlar. Gemicikleri falan olmuş. Allah verdikçe vermiş... Helali hoş olsun. İzmir’e küsmüş falan. “Gırgıriye”yi sahneye koyuyorum gençlerle. İzmir’in Romanları da romanlara konu olacak kadar renklidir. “Sahne Tozu Tiyatrosu”nun çok yetenekli oyuncuları daha ilk provalarda başarılı oldular. Bakalım İzmir seyircisi oyunu sevecek mi? Bence sevecek... Ekimin ikinci yarısı yine geleceğim güzel İzmir’e. “Ne ruhsuz adam be!” deriz, tatsız tuzsuz birini gördük müydü. Ruh ili beden bir bütündür. Biri tek başına hiçbir işe yaramaz. O nedenle ruhumuza yardımcı olmamız gerekir. Ruhla yapılan işler başarılı olur. İnsanın ruhsal yapısı bedenine yansır. Yürümesi bile değişir ruhsuz adamın. Ben ruh diye başlık atınca belki de özellikle bazı okurlarım ruh çağırma falan zennetmiş olabilirler. Ben ruhumu öyle şeylerle avutamam. Ruh önemli bir şeydir. “Ruhum, hayatım, canım” deriz sevdiğimiz birine. Ruhun bedenle ilişkisi önemlidir. Birbirinin tam da tamamlayıcısıdır bu ikili. Ruh olmadan salt bedenin bir işe yarayacağı düşünülemez bile. Peki benim yaşamımdan kesitler sunması beklenen bu yazıda ruhun işi ne mi? Aşk olsun. Dedim ya işte. Ruhsuz biri değilim. Bedenim de var. İkisi birbirini tamamlıyor ve ben bu kitabı yazıyorum. Eğer sadece bedenimin parçası olan ellerimle yazsam, inanın çok ruhsuz bir kitap olur ve siz okumazsınız. Ruhunuzu yitirmeyin. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Söylediklerin hep başkalarının fikri. Peki, senin fikrin ne? Yok mu? Yani herhangi bir konuda senin herhangi bir fikrin yok mu? Sizi kastetmiyorum efendim, sakın yanlış anlamayın. Ben başkalarının fikrini kendi fikirleriymiş gibi sunanları kastediyorum. O zaman diyorum ki: “Ama o Kafka’nın fikri, senin fikrin ne? Yok mu?” Burada, başkalarının fikirlerinden alıntı yapıyorsam hemen o kişinin adını söyleyiveriyorum. Çünkü o fikirler ona ait. Eskiler, “İnsanın fikri neyse zikri de odur” demişler. Bu tam da doğru değildir. Hele günümüzün siyasi ortamında. Fikir başka, söylediği başka olanlar bizi daha ne kadar kandırabilecekler göreceğiz. Fikir başta olacak ve herkesin fikri başka başka olacak. Demokrasinin temel ilkesi budur. Sen, bizi yöneten, sen eğer gerçek bir demokratsan bu değişik fikirlere sonuna kadar katlanacaksın. Ya da bu işi bırakacaksın. Kendin dünyayı eleştir, seni eleştireni hapse at. Yok öyle yağma. Bal yapar. Biz o balı yeriz. Tatlıdır. İnsana enerji verir. Lezizdir. Koskoca üniversitenin amblemi olmuştur arı. Çalışkanlığıyla ve üretici yanıyla ünlüdür. Estetik bir böcektir. Sesi ilgimizi çeker. Korkutur da. En çok üretime katkısı olan yaratıktır. Sürü halinde yaşarlar. Bin bir çeşit çiçekten bal alıp kovanlarına götürürler. Arı beyi, kraliçe arı gibi reisleri vardır. Ülke ekonomisine katkı sağlar arıcılık. Yörelere göre bal, çeşitli isimler de alır. Arı küçücük vücuduyla insanı sokar. Yakın zamanda hem de evimin bahçesinde beni soktu. O yüzden arıları sevmem. Bana ne. Pek çok Orhan abi vardır ama ben Orhan Kemal’den söz edeceğim. Oğlu Işık iyi arkadaşımdır. Daha önce birkaç yerde söz ettim. Anlatacağım hikâyeyi ilk kez duyacaksınız. Ulvi Uraz Tiyatrosu Aksaray Küçük Opera Salonu’nda Orhan Kemal’in “Yalova Kaymakamı” adlı oyununu oynuyor. Ulvi Hoca’nın iyi arkadaşıydı Orhan abi. O geceki temsilde önemli rollerden birini oynayan aktör Zati Baba Üsküdar’da oturuyor. Köprü yok o zaman. Lodos var. Vapurlar ve feribot işlemiyor. Zati Baba oyuna gelemiyor. Orhan abi kuliste Ulvi Hoca’nın yanında. Hoca diyor ki: “Sen oynayacaksın Orhan. Perde kapanamaz.” Makyajını elleriyle yapıyor Orhan abinin. Orhan Kemal o gece kendi oyununda aktör olarak ilk ve son defa sahneye çıkıyor. Yani siz onu sadece yazar olarak tanıdıysanız yanılıyorsunuz. O ayrıca bir oyuncuydu. Ama laf aramızda iyi futbol oynardı. Bursa Cezaevi’nde Nâzım’a az çalım atmamıştır. *** “Sen bizi bırakıp gittiğinde Tarihler on kasımdı Belki sen bilmezsin ama O gün benim gerçek yasımdı.” *** “Sizden sonra gelecekler için bir şeyler bırakın.”",https://www.cumhuriyet.com.tr/yazarlar/mujdat-gezen/izin-bitti-2120319
Müjdat Gezen,Aziz Nesin,10 Temmuz 2023 Pazartesi,"Otuz yıl önce söylemişti: Ülkemiz kötüye gidiyor. Sivas’ta halk “Hilafet isteriz” diye bağırdı. Bizi otelde sıkıştırıp yaktılar. Benim kurtulmuş olmam bir şeyi değiştirmez. Herkes iyi düşünmeli işler çok kötüye gidiyor... Aziz ağabeyle uzun yıllar birlikte çalıştık. Üç yıl evimde yaşadı. Vakıfta çok güzel günlerimiz geçti. O sadece dünyaca ünlü bir mizah yazarı değildi. Devrimciydi, feylesoftu (filozof). Dürüsttü, düzdü. Madımak sonrası sözleri bugün gibi kulaklarımda. Yangından beş altı saat sonra Ankara’daki evden telefonla konuştuk. “Burnumdan hâlâ siyah kurumlar geliyor” dedi... Dedikleri bugün çıkıyor. Türkiye hızla geriye gidiyor. “Aziz Nesin söylemişti” sözünü çok yakında daha sık duyacağız. Özellikle orada çalışan sağlık hizmetlileri, profesörler, doktorlar, psikologlar, hasta bakıcılar, hemşireler, o mekâna “akıl hastanesi-tımarhane-Bakırköy” denmesinden pek hoşlanmıyorlar. Çünkü zaten hastanenin bir ismi var: “Ruh ve Sinir Hastalıkları Hastanesi” Eski yıllarda orada Deliler Koğuşu diye bir film çekmiştik. Ne kadroydu: Münir Özkul, Adile Naşit, Altan Erbulak, Mete İnselel, İhsan Yüce (aynı zamanda filmin senaristi ve yönetmeni). Çok kötü olmamakla beraber çok iyi iş yapmamıştı film. Oysa kadrosu iyiydi. Ama sinemada hikâye, proje en öndedir. Bakın, kötü bir yönetmen çok iyi bir hikâyeyi kolay kolay bozamaz. Ama kötü bir hikâyeyi çok iyi bir yönetmen asla iyi film olarak çekemez. Sadık abinin (Şendil) senaryo asistanlığını yaparken ilk öğrendiğim şey oydu: “İyi senaryo, iyi proje.” Bakırköy’deki o hastanede uzun süre çalıştık. Oradaki hastalarla görüştüğümüz de oldu. Bazıları gerçekten çok zeki insanlardı. O hastanenin kapısının önünde birinin arabasının lastiği patlamış. Adamcağız işine geç kalacak. Hemen inmiş aşağı. Bagajdan bijon anahtarını, krikosunu çıkartmış. Arabayı kaldırmış. Tekerlek kapağını sökmüş. Kapağın içine dört vidayı söküp koymuş. Stepneyi takmış. Tam vidaları sıkıştıracak, ayağı kapağa bir vurmuş, dört vida kanalizasyon çukuruna. Delirecek. O sırada hastanenin parmaklıklarına dayalı bir hasta, sürücüye demiş ki, “Öbür tekerleklerden birer vida sök, ön tekere tak, o seni götürür”. Adam şaşırmış, “Sen nasıl delisin yahu?” demiş. Hasta yanıtlamış, “Ben deliyim ama aptal değilim”. Otobid ile ücretsiz ekspertiz Otobid Fiyatı Gör 1963 yılında İstanbul Şehir Tiyatroları’ndaki işime son verilmişti. İstanbul Çarşıkapı’da bir plakçı dükkânı açtık babamla. O emekli olmuştu, ben boştaydım. Şansımızı bu işte deneyip aileye üç beş kuruş katkıda bulunayım istedim. Ama ticaret bana göre değilmiş. Mesleği ticaret olanların alınıp alınmamaları pek umurumda değil. Ama ben ticaret işini kıvıramadım. Sirkeci’den dokuz liraya plak satın alıp on liraya satıyordum. Müşteriye birkaç kez, “Bu plaklar her yerde on lira” demiştim. Bundan çok rahatsız olmuştum. Çünkü Sirkeci’de on lira değil, dokuz liraydı. Ama ben tramvaya binip Çarşıkapı’dan Sirkeci’ye gidip o plakları satın alıyor ve bir lira kâr koyup satıyordum. Yine de alıcılara bir lira için yalan söylemek bana göre değildi. Bir keresinde “Bizde on lira ama Sirkeci’ye giderseniz orada dokuz lira” demiştim. Babama, “Baba ben bir lira için yalan söylemeyi kendime yakıştıramıyorum, bu işi yapmayacağım” dedim. O da bana, “Yapma oğlum o zaman” dedi. İşi bıraktım, dükkânı kapattım. Tiyatroma geri döndüm... Ben yalan söyleyemiyorum. Zaten oynadığımız oyunlar yazarların uydurduğu şeyler. Ama onlar oyun. Hayat öyle değil. Ticaretle uğraşanların hepsi yalan söyler demiyorum ama ben yapamadım, onu söylüyorum. Sinema zengin surat ister... Zeki ile Metin, Ertem Eğilmez’e bir film çekiyorlar. İkisi başroldeler. Arka planda da yoldan geçen bir tip var. Küçücük bir rol var. Rol bile değil. Figürasyon. Ertem abi, “Bu kiiim?” diye bağırıyor. Zeki, “Bizim tiyatrodan Kemal” diyor. “Getirin bu herifi bana.” Kemal o filmde bir şey yapmıyor, sadece yoldan geçiyor. Ama Ertem Eğilmez’in işi bu. Keşfeder adamı. Kartal Tibet’e yönetmenlik yaptırmıştır aynı düşünceyle. Kemal geliyor Ertem ağabeye. Geliş o geliş. “Hababam Sınıfı”nın “İnek Şaban”ı öyle doğuyor... Kemal zengin surattı. Kuşkusuz o kadarla kalmayacak kadar da yetenekliydi. Bir güvercin gibi uçtu gitti aramızdan. Vefa Lisesi’nin “Boza Günleri”ne birlikte giderdik. Orada Uğur’la buluşurduk. Sonra hep birlikte döner bir yerde iki lokma bir şeyler yerdik. Yine olsa aramızda, yine aynı şeyleri yapabilsek... İmkânsız. Özledim onu. Aklıma düştü canım Kemal’im. Teknik sinema dilinde “zoom” kameradaki yaklaşma ve uzaklaşma demek, bunu hepiniz biliyorsunuz. Bir de elektronik iletişim sisteminde yani dijital ortamda, sizinle bir görüşme yapmak istediklerinde bu sistemi kullanıyorlar. Muhtemeldir ki bunu da biliyorsunuz. Ama ben bilmiyorum. Yeni öğrendim. Çünkü okullar benimle söyleşi yapmak istediklerinde bu sistemi kullanıyorlar. Üzgünüm. Bilmiyorum. Leyla yapıyor bağlantıyı falan. Öğrenebilir miyim? Evet, pekâlâ öğrenebilirim. Ama tam o sırada annem (rahmetli) “Sakın dokunma, cereyan çarpar” deyiverecek. Keşke hayatta olsa da dese ve ben bu işlerden anlamasam razıyım. İçimden bir güvercin çıkıyor, uçup bir zeytin ağacına konuyor. Oradan bir dal alıp ağzına, tüm dünyaya kanat çırpıyor. Yorulmuyor uçmaktan. Zeytin dalını tüm dünyaya yayıyor. Amerika’ya bile... Bu barıştır. Bilindiği üzere zeytin dalı barışın simgesidir. Nuh’un gemisinden havalanan güvercin zeytin dalı ile gemiye döndüğünde kara göründü demektir. Barış her zaman umut olmuştur. Savaş o kadar kötüdür ki bana hep Konfüçyüs’ün küçücük koca söylemini hatırlatır. Konfüçyüs savaş meydanına gelir. Yerde binlerce ölü... “Bunlar ne” diye sorar. Müridi yanıtlar, “Savaşta birbirlerini öldürdüler”. Konfüçyüs şöyle der, “Yazık. Halbuki biraz daha bekleselerdi kendiliklerinden öleceklerdi”.",https://www.cumhuriyet.com.tr/yazarlar/mujdat-gezen/aziz-nesin-2097787
Müjdat Gezen,Ahkâm kesmek,31 Temmuz 2023 Pazartesi,"Bilmediği konuda ileri geri, büyük fikir sahibiymiş gibi konuşanlara söylenirdi: “Ahkâm kesme kardeş, o iş öyle değil” diye. Bizim meslekte de eksik olmasınlar çokça vardır ahkâm kesenler, her meslekte olduğu gibi. Kişisel fikrim odur ki yerinde izlemeden, gidip görüp, biraz olsun incelemeden sanki kendi fikrinmiş gibi bir meseleyi sunarsan olmuyor. Ben mesleğimi çok sevdim. Epik tiyatroyu merak ediyordum. Gittim Doğu Berlin’e, kulisine de girerek üç dört oyun izledim. Biraz bilgim oldu. Bize anlatılanlara ve okuduklarımıza hiç benzemiyordu. Japon No Tiyatrosu’nu, Puk Çocuk Tiyatrosu’nu, Geyşa Tiyatrosu’nu merak ediyordum. Suziki metodu ilgimi çekiyordu. Gittim, baktım... Bolşoy. Ruslar neden balede, operada bu kadar iyiler? Param yettiği kadar, paradiden de olsa izledim, gördüm. Amerikan müzikalleri neden bu kadar başarılı diye merak ediyordum. Gittim izledim, anladım. Diyebilirsiniz ki: “Senin imkânların varmış yapmışsın, olmayanlar ne yapsın?” Çok basit. Ahkâm kesmesinler yeterlidir. Ayrıca ben bunları yerinde gördüm ama geldim kendi geleneksel tiyatromu yaptım. O gördüklerim cebime koyduğum bilgilerdi. Örneğin Türk tiyatrosu konusunda kitap yazdım ama diğerleri konusuna hiç girmedim. “Yerinde görmekle de olmaz” diye düşündüm. O işe ruhunu vereceksin. Şimdi gelelim ahkâm kesme meselesine, bunu hemen herkes yapıyor. Tamam, politikacılar yapabilir, onların işi bu. Onlar için bugün söylediğinin yarın tam tersini söylemek vakayı adiyedendir. Etik meselesine de böyle bakar çoğu. Politika yalansız olmaz. Meraklıyım. Bilmediğim konularda soru sormayı severim. Hayatı da sorgularım böylece. Soru sorun çünkü bize sorgulamayı yasakladılar. Ama siz sorun. Aksi halde doğruyu bu adamlardan öğrenmeye kalkarsak vay halimize. Kalemi bu kadar kuvvetli bir köşe yazarına az rastlanır. Ben Yılmaz’ın yazılarını özledim. Her ne sebeple olursa olsun, böylesine güçlü bir kalemin yazmaması gücüme gidiyor. “Normal Olacak Kadar Anormal Değilim” adlı kitabıma önsöz yazmıştı. Beni övdüğü için buraya almıyorum. Ama Yılmaz gibi bir kalem ustasının kıyıda durmasını da hazmedemiyorum. O açık denizlerin adamıdır. Terstir, onurludur, boyun eğmeyenlerdendir ve yazdı mı öyle yazar ki o gün benim yazımı bile okumazsınız. “Kuşkusuz bu son tümce sululuktan ibaret.” Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Yılmaz yaz... Şimdilerde tam zamanı, tam zamanın Y A Z... Senin işin bu. Bu bizim MSM’nin beş ilkesidir. Bunları özümsemeyenler okuldan mezun olamazlar. Hatta öğretmenlerimizden İlker Ayrık, bu beş ilkeyi bilmeyen öğrencileri derse almaz çok kızarsa kendi de dersi bırakıp gitmiştir. Çok zor değil ki. Beş ilke. Sizin de aklınızda bulunsun. Çağının büyük düşünürü günümüzde de anılıyorsa gerçekten büyüktür. Asırlar önce söylediği şu sözlere bir bakın: “Kral olmanın en büyük faydası, halkın sadece kralın her yaptığına katlanması değil ayrıca onun her yaptığını övmesidir.” Ki o zamanlarda krallık var. Hadi şimdi söyle bakalım bu lafları Seneca. Artık Anadolu Adliyesi mi bakar, başka yer mi görürsün. Böyle sözünü esirgemeyen adamlar her devirde çıkmıştır. Çünkü gerçek çıplak dolaşır ve bir gün yüzünde şaklar. Sağ ol Seneca. Öğle ve akşam yemeklerinden sonra birer kahve içerim. Sakarinle. Şeker hastalığı aile mirasıdır bende. Annem, babam, ablam, abim, halam, amcam, tüm aile şeker hastasıydı. Halbuki bir iş hanı veya arazi de bırakılabilirdi yani. Kendi ekmeğini kendi kazanan babam, demek benim de öyle yapmamı istemiş. İyi de oldu. Çok çalıştım. Hanlar, hamamlar öyle geldi. Biz de “kahve”den buralara geldik. Yanlış. Kahveyi anlatmam gerekiyor. Anayurdu Brezilya. Daha doğrusu, biz oradan ithal ediyoruz. Kırmızı minik meyvelerden elde ediliyor kahve. Ayrıca dünyada Türk kahvesi diye bir şey var ama Yunanistan’da “Greek kafe” olarak satılıyor. Tıpkı dönere “Greek kebap” dedikleri gibi. Kahve insanı rahatlatan bir şey olsa gerek. Zihni de açtığı söyleniyor ama ben inanmıyorum. Öyle olsa benimki açılırdı. Neyse, netice olarak içiyoruz işte. Siz de içebilirsiniz. Benim için mahzuru yok. Kahve başlığını görünce, umarım ansiklopedik bilgi vereceğimi sanmamışsınızdır. Zaten bana ne kahvenin tarihçesinden. Eski Efes’te sarayın ressamı kralın bir resmini yapar. Fakat resimde bir kusur vardır. Bunu kendisi bulmuştur. Kralın çizmesi tam olmamıştır, bunu en iyi kim bilir? Sarayın çizmecisi. Ona gelip sorar: “Çizmede bir hata var bulamıyorum, yardım et” der. Çizmeci: “Koncunu yanlış yapmışsın, şöyle düzelt, ayrıca yüzünde de kralın...” “Orada dur, çizmeden yukarı çıkma” der ressam. Pek çoğunuzun bildiğini umduğum bir hikâyedir bu. Gerçek olduğu söylenir. “Çizmeyi aşmak” deyimi çok yaygındır bizde. Ama pek çok kişi bunu bildiği halde çizmeyi aşar. Politikacılar bunu sık sık yaparlar. Bilmedikleri her konuda bilgi sahibiymiş gibi davranarak çizmeyi aştıkları çok olmuştur. Ben de şu anda derin meselelere girip çizmeyi aşmayayım. Ben çay içmem. Özellikle kadınlar “Zıkkım için efendim” diyebilirler. Ama gerçekten tüm çay tüketimim her sabah yarım çay bardağıdır. Çin’den gelen bu lezzetli içecek bana seslenmiyor. Pek çok dilde çay olarak geçiyor yine. Çincede de çay. Bizde Erzurum en çok çay içilen kentlerden biri (nüfus oranına göre), yoksa İstanbul almış başını gidiyor çay tüketiminde. Çay tiryakileri bu içeceğin vazgeçilmez olduğu konusunda hemfikirler. Eskiden evlerde çay partileri yapılırdı. Çay günleri sanırım hâlâ var. Kadınların vazgeçilmezi. Bizim evde çaydanlık hiç sönmez. Leyla tiryaki. Geleneğimizde de “Bir çay almaz mısınız?” vardır. Güzel bir çay, insanın içini ısıtıyor herhalde. Ben bir çay uzmanı olarak...",https://www.cumhuriyet.com.tr/yazarlar/mujdat-gezen/ahkam-kesmek-2103986
Müjdat Gezen,Romanlar,24 Temmuz 2023 Pazartesi,"Haktan Bulut. Bu genç adam İzmir’de yaşayan “Roman Medya Haberleşme ve Dayanışma Derneği Başkanı”dır. Yıllardır Roman çocuklarının haklarını korumak için savaş veriyor. Henüz ilkokula başlayan Roman çocuklarına uygulanan baskı çizmeyi aşmış durumda. “Çocuğunuzu bu okuldan alın burası ona göre bir yer değil” Cümlesinden de anlaşılacağı üzere içerisinde bulunduğumuz sistemde iktidarın onlara yakınmış gibi görünüp tam aksi uygulamaları vardır. Eğer Roman çocuklarına bir ayrıcalık yapılacaksa bu ancak “pozitif ayrımcılık” olabilir. Romanlar dünyanın renkleridir. Bu konuda Aleviydi, Sünniydi, Türktü, Kürt’tü, Romandı, Ermeniydi diye bakmadan insan onuruna yakışır tavır almalıyız. Biz gerçekten AB’ye girmek istiyor muyuz yoksa 50 yıldır olduğu gibi arka kapıda bekletilmeyi mi düşünüyoruz? Geçenlerde gazetemin 1. sayfasında “Atatürk’e Mektup” adlı yazım yayımlandı. Orada MSÜ Sinema Bölümü kurucusu Sami Şekeroğlu’nun adı Şekercioğlu olarak geçti. Bu hata ne gazetemden ne de benden kaynaklanıyordu. Sadece dalgın yardımcım Şekeroğlu’nu Şekercioğlu olarak yazmış. Özür diledi. Ben de herkesten bir defa daha özür diliyorum. Koskoca Sami Şekeroğlu’nun adı yanlış yazılamaz. O zamanlar televizyon ve internet yoktu. Biz sadece insanla ilgilenirdik. Mesleğimizde insan tek amaç ve tek araçtır. Biz insanı, insana insanla anlatırız. Her mekanik unsur oyunculuğu bozuyor. İyimserlik felsefesinin ilk ismi. O bir köle. Efendisi bir gün kölesinin ayaklarını kendi ayaklarının arasına sarmış, hızla açıp kapıyor. Canı yanıyor kölenin ve “Efendimiz, bacağımı kıracaksınız” diyor. Efendi, “Kırarım, kölem değil misin?” diyerek devam ediyor ve çat diye bacağın biri kırılıyor. Epiktetos tanrılara şükretmeye başlıyor. Efendisi kızıyor: “Bacağını kırdım, sen şükrediyorsun, neden?” “Öteki bacağımı kırmadığınız için” diyor Epiktetos. 1961 yılında okumuştum onu. Pollyannacılık böyle başlamış diye düşünmüştüm. Optimistler böyledir. Olaylara hep iyi yönünden bakarlar. Zaman zaman yararı vardır. Optimist sözcüğü başka anlamlarda da kullanılır. Gerçekte benzerlik arz eder ama altı yedi yaşlarındaki küçük çocukların kullandıkları tek yelkenli minik teknelere de optimist adı verilir. Pesimist olmak yerine optimist olmak daha iyi. Ama ben o sözcük yerine iyimseri kullanıyorum. Bir kıvılcımla Başlar yangınlar Alev alev olur ortalık Sarar dört bir yanı Beyaz dumanlar Sonra durulur Söner ateş. Bir bakmışsın Devrim olmuş İşte o kıvılcımdan O devrimi Başlatan Ve o umuttur İnsanı Yaşatan. Eylül 2019 Sevdiğim sözlerden biridir: “İyi olanı sona sakla.” Aslında bu, tiyatro oyunlarında sahne finalleri, perde finalleri için en önde gelen prensiplerden biridir. Konunun en tırmandığı, en çok merak uyandırdığı yerler tablo ve perde finalleri olmalıdır. “Acaba sonra ne olacak?” Bu soruyu sordurmayan bir oyun, bir senaryo tutmaz. Seyirciyi en çok ayakta tutan şey meraktır. İyi olanı sahne veya perde sonuna saklamak yazarın ustalığını da gösterir. Sadık Şendil, Haldun Taner komedide bunu en iyi yapan büyük ustalardı. Sadık abinin senaristlikten gelen deneyimi oyunlarında da görülür. Yedi Kocalı Hürmüz’ün, Kanlı Nigar’ın, Çılgın Yenge’nin yıllarca kapalı gişe oynamalarının temel nedeni burada yatmaktadır. Büyük yazarların özelliğidir bu. Romanda da öyküde de böyledir durum. Size yine bildiğinizi umduğum bir şeyleri tekrarladım. Affedersiniz. “LOZAN, TÜRKİYE CUMHURİYETİ’NİN BAĞIMSIZLIK SENEDİDİR.”",https://www.cumhuriyet.com.tr/yazarlar/mujdat-gezen/romanlar-2101920
Müjdat Gezen,Yenikapı notları: 2,21 Ağustos 2023 Pazartesi,"Arap Teo karısından ayrıldı, bunalıma girdi. Ne kadar kravatı varsa dağıttı ve kendini dine verdi. Bir sabah erkenden Yenikapı’da Erdoğan’ı buluyor. “Yürü sabah namazına gidiyoruz” diyor. Yeni Cami’ye gidiyorlar. Hoca namaz kıldırırken camiye tinerciler geliyor. Ayakkabılarla içeri giriyorlar. Hoca bağırıp çağırıyor: “Utanmıyor musunuz camiye ayakkabı ile girmeye” diye. Tinerciler kafayı bulmuş: “Sana ne lan” diye camiyi birbirine katıyorlar. Erdoğan, Arap Teo’ya dönüyor: “Oğlum beni bir daha böyle yerlere getirme” diyor. “Şu anda Mısır Çarşısı’nda dolaşırken baktım ki hemen hemen her yerde Suriyeli var, şey değil turist değil orada çalışıyorlar ama bazıları kaçak çalışıyor. Suriyeli var, Faslı var, Cezayirli var. Ama şimdi bir baktım ki daha vatandaş olamamış ama hemen hemen hepsi de anlaşılabilecek kadar Türkçe konuşuyor. Şimdi bizde kendimize hedef belirleyelim dedik. Dedik ki biz bu insanları gerekirse vatandaşlığa alalım dedik. Çünkü vatandaşlığa almadığımız zaman ne oluyor, kaçak çalışıyor. Ama hiç olmazsa vatandaşlığa alırsak çünkü bunlar kimisi doktor, kimisi avukat, kimisi mühendis, kimisi ebe, birçok böyle insanlar var içlerinde, eğer bunlar bizim vatandaşımız olursa yani birçok böyle insanlar var içlerinde vatandaşımız olarak SSK’li olarak vesaire gibi bizim ülkemizde çalışarak ekmeğini de burada kazanmış olur, biz bakalım, onlar geçinsin yok kendi kendini geçindirir hale gelir.” Kelimesine bile dokunmadan, Recep Tayyip Erdoğan’ın sözlerini yazdım. Artık siz ne anladınızsa anladınız... Yorum yok. Doktor, avukat, ebe Mısır Çarşısı’nda çalışıyor. Kaçak... Ben konuşmanın sonunda şöyle diyecek zannettim: “Bunlar kaçak çalışıyor. Bir an önce hukuki işlem başlatıp ülkelerine geri göndereceğiz. Yanılmışım... Canım Türkiye’m.” Ondan sık sık söz etmemin nedeni, hayatımı yönlendiren söylemleri olmasıdır. Bir gün telefon ettim: “Sadık abi, pasajda masa ayırttım, hep birlikte biraz parlatalım” dedim. “Kim kimiz evladım?” diye sordu. “Sen, ben, Kandemir, Savaş, Altan (Erbulak), Sabahattin Hoca (Profesör S. Kerimoğlu).” “Hiç hanım arkadaş yok mu, senin çevren geniştir, hiç olmazsa bir hanım çağır da muhabbete bir kadın eteği değsin” dedi. “Olur abi ama neden?” diye sordum. “Küfür etmeyiz, siyaset konuşmayız, terbiyesizlik yapmayız, sen çağır çağır.” Ben o günden sonra hiçbir yemeğe kadın olmadan gitmedim. Ya eşim ya bir arkadaşım ya bir dost. Ama mutlaka bir kadınla. Çünkü erkek erkeğe olan masaların bir süre sonra ne kadar tatsız ve çekilmez olduğunu yakinen bilirim. Şimdi sistemi yönetenlerin hayatlarında bu düşünce hiç olmadı diyebilirim. Onlar kendi aralarında toplanıp çok ciddi memleket meseleleri konuşurlar ve memleketin hali budur. Bir öğrencimizin yazdığı kitabın adı bu. Okudum. Harika bir roman. Telefon açıp kutladım kendisini. Romanda “Fatih sarması” diye bir tatlıdan söz ediyor. Ben doğma büyüme Fatihliyim. “Sen Fatih sarmasını nerden biliyorsun?” dedim. “Hocam ben Fatih’te doğdum” dedi. Çok severim o tatlıyı. Aradan biraz zaman geçti. Kapım çalındı, açtım baktım bizim öğrenci. Elinde bir paket, içinde iki kilo o tatlı. Beykoz’da oturuyor. Atlamış arabasına, Fatih’e gitmiş, tatlıyı alıp bana, Fenerbahçe’ye getirmiş. “Babanın nezaketini almışsın” dedim. “Biz MSM’de yetiştik hocam” dedi ve gitti. Dizilerde filmlerde izliyorsunuz onu. Son yıllarda çok sükse yaptı. Okulunu başarılarıyla onurlandıranlardan. Kitabını salık veririm. Okuyun. Üç yıl emek vermiş ve harika bir roman yazmış. Tanıyorsunuz canım. Alper Kul.",https://www.cumhuriyet.com.tr/yazarlar/mujdat-gezen/yenikapi-notlari-2-2110738
Müjdat Gezen,Yenikapı notları: 1,14 Ağustos 2023 Pazartesi,"Gençliğimiz burada geçti. Sabah Fatih’ten yola çıkar yürüyerek bizim mekân olan Yenikapı’daki üniversite lokaline varırdık. Aslında burası Kemal abinin kahvesiydi. Eşmeli Şerafettin Gedik (ki sonraları Fransa’da bir kontesle evlenerek Kont Şeref oldu) bu kahveyi “Eşmeli Lokali” olarak Kemal abiden küçük bir para karşılığı kiralamıştı. Devrin ünlü genç edebiyatçıları ve üniversite öğrencileri, sanatçıları buraya takılırdı. Biz de ilk özel tiyatromuzu buraya kurmuştuk. Hâlâ süregelen arkadaşlıklarımız var Yenikapı grubundan. Bunlardan en eski arkadaşım Gıdasız Erdoğan’dır. Bodrum’dan İzmir’e taşınmıştı. Şimdi Urla’dan Dikili’ye geçti. Bana geldi dört beş günlüğüne. Eski günleri yad ettik. Erdoğan, Yenikapı’daki arkadaşlarımızdan Yüksel’i Ordu’daki baba evinde bir hafta misafir ediyor. Yüksel çok terbiyeli bir arkadaşımız. Baba: “Aferin oğlum, bak, hep böyle efendi arkadaşlar bul kendine” diye Erdoğan’a nasihat ediyor. Aradan bir ay geçmeden gazetelerin birinci sayfasında bir haber: “Dokuz genç Sovyetler Birliği’ne kaçtı” yazıyor. Aralarında Yüksel’in de fotoğrafı var. Babadan Erdoğan’a bir dayak: “Lan sen elin komünistlerini eve getirmeye utanmıyor musun?” diye. Hey gidi gençlik hey... Eskiler, “Yalanın ömrü kısadır” demişler. Hangi ölçüye göre kısadır? Mesela meselenin yalan olduğu yirmi yılda mı çıkar, yüz sene mi sürer? Yani neye göre ömrü kısadır? Televizyonlarda tuhaf programlar var. Sahte gelinler, dolandırıcılar falan hep bir arada. Orada en çok duyulan sesler hep aynı: “Yalan, yalan söylüyor, tamamen yalan...” Böyle gidiyor. Yalanlar havada uçuşuyor. Bunlar şu son yıllarda bu kadar çok yalan söylemeyi kimlerden öğrendiler bir türlü anlayamıyorum. İnsanlar durmadan yalan söylüyorlar. Herhalde yalanın prim olduğunu gördüler. Çünkü başımızdakilerin asıl mesleği bu, ayrıca politikacılık da yapıyorlar. Ben bunca yıl bu ülkede yaşadım, yaşıyorum, hiç böylesine tanık olmadım. Yalanlar havada uçuşuyor. Bugün söylediğinin tam tersini yarın söylüyor ve gözümüzün içine baka baka. Belgeli, ispatlı, şahitli şeyler bunlar. Görüntüleri var. Ama insanlar yalan söylemeye devam ediyorlar. Ben çok utanırım yalan söylemeye. Çünkü ya doğrusu pat diye ortaya çıkarsa... Bunlarda böyle bir şey yok. Sadece benim oyunlarımda kullandığım görüntülü yalanları buraya sıralamaya kalksam sığmaz. Bizi yalanlarla kandırmak gerçekten çok ayıp. Hem aptal yerine koyuluyoruz hem bile bile bunları yutuyoruz. Ben çok utanıyorum. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Anlatacağım şeyin size ve bana en ufak bir yararı yok. Ama bilmenizde de bir sakınca yok. İlginizi çekeceğini umduğum için anlatıyorum kızım Elif’in Hollanda’da yaşadığını söylemiştim. Mart ve nisan ayları orada kurbağaların üreme mevsimi. Ancak tümü çok küçük yavrular halinde. Caddelerde karşıdan karşıya geçerken çoğu ezilerek ölüyor. Dün bir bildiri yayımlamış hükümet: “Her mahalleden görevli ve gönüllü gençler karşıdan karşıya kurbağa yavrularını verilecek kutular içerisinde geçirecekler.” Benim gözlerim dolu. Kurbağa yavrusuna gösterdikleri bu ilgiyi hiç kuşkusuz insanlara da gösteriyorlar. Mesela dört yaşına gelen çocuklar kız olsun erkek olsun yüzme öğrenmek zorunda. Kanallarda başlarına kötü bir hal gelmesin diye. Boğulmalarını o yaşta önlüyorlar. Benim torun da yazılmış kurbağa hareketine. Kutular verilecekmiş. Cadde ve sokaklarda saat aralıklarıyla nöbet tutarak kurbağaları karşıdan karşıya geçirecekler. Ne diyeyim? *** Çocukluğumu seyrederim penceremden Sık değil ama arada bir yıllar dakika gibi geçer gündüzümden gecemden. Saniye olur aylar, saliseler haftalar, günler hesaba sığmaz. Çocukluğum beni fark eder. Çocukluğum beni terk eder. *** CHP’DE SON DURUM: “Siz yukarıyı istediğiniz gibi doldurun. Tarihe not düşmüş olursunuz.”",https://www.cumhuriyet.com.tr/yazarlar/mujdat-gezen/yenikapi-notlari-1-2108357
Müjdat Gezen,Cumhuriyeti yağmalamak,07 Ağustos 2023 Pazartesi,"Yüzyıllık tarihinin en gerici parlamentosunu kurmayı başardık. Zaten başımızdaki sistemin amacı da buydu. Artık sözün bittiği yerdeyiz. Önümüzde yerel seçimler var. İşler yine böyle giderse bu talan sürecektir. Geçmiş olsun Türkiye’m. Kimimiz Platon diyoruz, kimimiz Eflatun. Ama bilindiği gibi bu adam Sokrates’in öğrencisi. Sokrates gibi ulu bir düşünce adamından çok şey öğrenmiş olabilir. Devlet, başyapıtıdır diyebiliriz. Hiç kuşkusuz felsefesi çok kişi tarafından benimsenmiştir. Ama benim başucu kitabım olan Montaigne’in Denemeler kitabında söz ettiği konu benim de dikkatimi çekmişti. Ben de büyük Montaigne gibi hiç hoşlanmamıştım Platon’un o yaklaşımından. Mesele şu: Platon hizmetçilerinden söz ederken hiç de kendine yakışmayan bir üslupla “İster erkek ister kadın hizmetçi olsun, onlarla konuşurken, tam bir efendinin üslubuyla elini kıpırdatmadan soğukça konuşmak gerekir” diyor. Bu da Montaigne’in hoşuna gitmiyor. Benim de hoşuma gitmemişti. E şimdi hem Monti hem ben bu tavrı sevmedikse iyi düşünmek lazım gelir yani. Monti dedim. Biz aramızda kendisiyle böyle konuşuruz da ondan. O da bana “Müjü” der(!) (Kitap okuma alışkanlığı olmayan biri “Atıyor, bir kere ayrı asırlarda yaşadılar” diyebilir. O kadar isterim ki böyle bir şeyi.) “İnsan kaç kere ölür mesela? Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Bir; öldüğünde ölür O harbiden ölümdür İki; ihanetten ölür Ki tarifsiz zulümdür Üç; haksızlıklara uğrar Bu en kötüsüdür. Ve bir de ölmeden ölür İşte o en acı ölümdür.” Şimdi önünüzde bir tepsi baklava olsa, orada da on kişi olsanız... Başlasanız yemeğe. Baklava azalır mı, çoğalır mı? Ne saçma bir soru. Tabii ki azalır. Oysa paylaştıkça çoğalan tek bir şey vardır. Biz ona sevgi diyoruz. Sevgi paylaştıkça çoğalır. Üstelik baklavadan daha lezzetlidir. Çünkü baklavayı üç dört gün üst üste yiyin, sıkılırsınız. Sevgiyi her gün bölüşün, mutluluğunuz artar. Sevgi yücedir. Hiçbir tatlıya benzemez. Paylaşmak ve güzel, iyi şeyleri paylaşmak insana mutluluk verir. Bir yakınınızın başarısını paylaşmak, mutluluğunu paylaşmak insanı iki kat mutlu eder. Paylaşın. Ben öyle yapıyorum ve mutlu bir adamım. Geçtiğimiz şu günlerde güzel şeyler oluyor ama onları yakınlarımla paylaştığımda ve onların mutlu olduklarını gördüğümde benim mutluluğum katlanıveriyor. Paylaşın. Bir lokma ekmeği bile. “Mum ışığında ders çalışırdık” demişti annem. “Gaz lambamız da vardı ama gaz yoktu. Karaborsadaydı ve çok az bulunuyordu. Onu daha az yakardık. Mum ışığı titrerdi. Harfler yerinden oynar gibi olurdu.” Annem hem eski yazıyı hem yeni harfleri okur, yazardı. Mutlaka gazete okurdu. O zamanlar evimize Yeni Sabah gazetesi gelirdi. Ben dokuz on yaşlarına geldiğimde Doğan Kardeş Çocuk dergisine üye yapmışlardı. Her perşembe evimize postayla gelirdi Doğan Kardeş. İlk şiirim de orada çıkmıştı. Ne mutlu olmuştum anlatamam. Annem çok iyi bir kadındı, babam da iyi adamdı. Elli yıla yakın evli kaldılar. Hiç bizim evde yüksek sesle tartışıldığını duymadım. Annem sevgi dolu bir insandı. Bizi adam etmeye çalıştı durdu. Nâzım öyle demişti çünkü: “Analardır adam eden adamı.” Umarım olmuşuzdur. Olamadık ise gelecek sefere. Kapımızın önünden sık sık geçiyorlar artık. Havalar düzeldi mi ne? Balkondan para atıyoruz onlara, teşekkür edip şarkılarına devam ediyorlar. Bunlardan biri yabancı uyruklu. Benim bu sokakta oturduğumu öğrenmiş, sürekli “İzmir Marşı”nı çalıyor akordeonuyla. Yanında küçük çocuğu var. Paraları o topluyor. Ayrıca alaturka çalıp söyleyen küçük bir Roman grubu var. Sık sık gelip sokakta çalıyorlar. Sokak çalgıcıları metropollerin zenginliğidir. Kaldı ki artık İstanbul megapol. Ben çok duygulanıyorum. “Yar saçların lüle lüle, yar benziyor beyaz güle.” O şarkıyı çalıp söylediler bugün. Alaturka hüzünlüdür, insanın içine burukluk verir. Bende yine öyle oldu işte. Bu da geçer... Erkekler. Hiç düşündünüz mü? Hayatımızda kadınlar olmasaydı ne olurdu? Çeşitli yanıtları duyar gibiyim: “Hiçbir şey olmazdı”, “Ne olabilir canım?”, “Büyük eksiklik olurdu”, “Kadınsız olur mu hoca?”, “Ayol kadına ne gerek var?”, “Kadın olmadan olmaz.” Türet türetebildiğin kadar. Ama ortada bir gerçek var ki hakikaten kadınlar olmasaydı dünya çok yavan ve tatsız olurdu. Kadın hayatın tadı tuzu. Arada bir de biberi. Ama kadınsız bir dünya düşünemiyorum. Zaten kadın olmasaydı biz erkekler olamayacaktık ki. Bizi dayımız mı doğuracaktı? Annemiz kadın değil mi? Kadın olmasaydı, annem olamayacaktı, ablam olamayacaktı, Leyla olamayacaktı. Nasıl tatsız bir dünya olurdu anlatamam. Kadınsız olmaz beyler. Lütfen onları dövmeyin, öldürmeyin ama sevin. O zaman çok şeyi değiştirmiş olacaksınız. Hiç kadın futbol takımı izlediniz mi? Amerika, Almanya kadın milli futbol takımlarını bir izleyin, ne demek istediğimi anlayacaksınız. Erkekler kadar güzel oynuyorlar. Sevgili kardeşim senin için söyleyecek söz bulamıyorum. Birbirimize sözümüz vardı.  Hep birlikte oturup yemek yiyecektik. Benim umudum odur ki biz, bu yemeği başkalarına yedirmeyeceğiz. Gönlünü rahat tut. Yanında sandığından çok daha büyük bir kitle var. O kadar üzgün ve kızgınım ki elim daktilomun tuşlarına gitmiyor. Biz bu ülkeye ne yaptık yahu?",https://www.cumhuriyet.com.tr/yazarlar/mujdat-gezen/cumhuriyeti-yagmalamak-2106052
Müjdat Gezen,Pazarcılar,16 Ekim 2023 Pazartesi,"Semt pazarlarını çok severim. Bizim Fatih’te “Çarşamba Pazarı” vardır. Pazarcıların fantezileri müthiştir. Bir iç çamaşırı, sutyen satan pazarcının “İkizlere takke ikizlere takke” diye satış yaptığını unutamam. Hem esprili hem incitmeden satıyordu malını. Geçenlerde TV haberlerinde izledim. Bir pazar yerinde manav acı biber satıyor. “Hayat kadar acı” diye bağırdı... Halkın mizahı bu işte. Ama ister istemez eski pazar yerleri ile günümüzü karşılaştırınca durumun ne kadar acı olduğu gerçeğini de görmüş oldum. O devrin pazarcısı iyimserdi... *** Atatürk diyor ki: “Hiçbir ulus yoktur ki ahlak temellerine dayanmadan yükselsin.” Eyvah... Ne yapacağız şimdi? *** İnsanı mahveder bu şehir. Sakın yanlış anlamayın, trafikten, kalabalıktan söz etmeyeceğim. İstanbul’un güzelliğinden dem vuracağım. İnsanı mahveder bu şehri İstanbul. Bu deyim İstanbul şehri anlamında sanılır. Öyle değildir. “Meşhur İstanbul” demektir. İki sözcük aynı kökenden gelir ama mesela “komik-i şehir” dendiğinde, şehrin en komik adamı anlamı çıkmaz, meşhur komik demektir çünkü. İyi bakılırsa şehirle meşhur birbirinden türemedir. Yani küçük bir yer çok tanınmaz. Ama İstanbul gibi koca bir kent artık öyle meşhur olmuştur ki ona şehir denir. Napolyon durup dururken onu dünyanın başkenti ilan etmemiş. Hangi semtini öveyim ki öteki alınmasın? “Sade, bir semtini sevmek bile bir ömre değer” demişti ya Yahya Kemal. Bilinir ama tekrarlayayım. Yahya Kemal’e sormuşlar Ankara’da: “Üstat, Ankara’nın en çok neyini seversiniz?” diye. “İstanbul’a dönüşünü” demiş. Herkesin içerisinden bir parça koparan bir şehir işte. Mahveder adamı, dedik ya. Adına en çok şarkı yapılmış şehir bu (yabancı şarkılar dahil). Ne zaman doğduğum semte gitsem, mutlaka Fatih Sultan Mehmet’in kabrine uğrarım ve ona dua ederim. “İyi ki bu güzel şehri bize armağan ettin. Nurlar içinde yat” diye. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet İzliyor musunuz? Ben izlemiyorum artık. Akşam bir ara ana habere bakıyorum o kadar. Gazeteler için de aynı şeyi söyleyebilirim. Üç dört gazeteyi okuyorum ama okumazsam daha iyi. Böylesine göz göre göre taraflı yayın, basın yayın tarihinde hiç görülmedi. Ben son 70 yıldan söz edebilirim. Benden öncesini tam bilemem. Menderes zamanı da buna benzer şeyler görmüştük ama bu dönem çok farklı. Resmen satılan TV kanalları ve gazeteler tek yanlı haberleri gözümün içine baka baka veriyorlar. Eskiden beri söylenen bir söz vardır: “Alma, izleme.” Ben de öyle yapıyorum zaten. Ama kanaldan kanala dolaşırken gözünüze o seviyesizlik takılıyor ya, işte o zaman insan kötü oluyor. Gerçekten ayıp. Adam gümrükten geçiyor. Gümrükçü: “Bavulunuzu açın lütfen” demiş. Adam açmış. Silme yüzlerce kol saati. “Bu ne?” demiş gümrük memuru. “Tavuk yemi” diye yanıtlamış bizimki. “Tavuklar kol saati yer mi?” “Valla ben önlerine koyuyorum, ister yerler ister yemezler.” Aynı fikirdeyim efendim. Yersek. Eski Amerikan filmlerinde mutlaka vardır. İyi adam, kötü adam. Bizim sinemamızın da ünlü kötü adamları vardı. Özel hayatlarında sevimliydiler ama Ahmet Tarık Tekçe’nin başına fena bir olay gelmişti. Filmlerdeki davranışlarını gerçek sanan biri adamı taşlamıştı. Erol Taş da sevilen kötü adamlardandı. Öztürk Serengil kötü adam olarak başlayıp komedyenliği tercih edenlerdendi. Ama her filmde bir iyi adam bir kötü adam mutlaka vardır. Hayatın içinde de vardır. Kötü adamın peşine takılanlar acı çekmeye mahkûmdurlar. İyi adamla arkadaşlık edeceksin. Kötünün peşine takılmayacaksın. Kötü olup da kendini iyi imiş gibi tanıtanlara da kanmayacaksın. İnsanın başına ne gelirse kötülerden gelir. Yola çıktığın, seçtiğin arkadaşların iyi olmalarına özen göstereceksin. Kötü, kötüdür işte. Daha başkaca sözcük aramaya gerek yoktur. Peşinden gittiğin kişinin gerçek yüzü bazen sonradan ortaya çıkar. Kendini kötülerden sakın ve sakın onlarla yola çıkma. Lastiğin patlar, şaşırır kalırsın. Sözüm başkalarına. Venedik’te o festivali izlemiştim. Şenlikti. Herkes çeşitli maskeler takmıştı. Benim mesleğimin sembolüdür maske. Bir ağlayan, bir gülen mask. Biri komediyi, diğeri dramı temsil eder ama ben geniş bir maske koleksiyonuna sahip olduğum halde, maske sevmem. Daha doğrusu maskeli adamları sevmem. Düz, yalın, sade, kendi gibi insan benim makbulümdür. Maske insanın asıl yüzünü örter, gerçeği saklar. Maskesiz, düz insanları severim. Onlarda sahte bir şey yoktur. Kendilerini maskenin arkasına saklamazlar. Durudurlar. Sakin, olgun, dümdüz, oyunsuz, riyasız... Onlarla arkadaşlık etmeyi yeğlerim. İnsanın yüzüne baktın mı az çok anlarsın ne olduğunu. Maskeli insanlar saklarlar bu huylarını. Bilemezsin, çözemezsin, dolayısıyla güvenemezsin. Ama günümüzde kim maskeli, kim değil çok anlayamıyorum. İşlerle, yüzler karışmış. İçinden geçmekte olduğumuz sistem (ki mutlaka bitecek) iyiyi kötüyü ayırt etmemizi zorlaştırıyor. Bu da geçecek. Sık sık başvurduğum bu önemli adam durup dururken kaç asır sonra bile bize yol gösteriyor. “Kurnazların başarısızlığı beni güldürüyor” demiş. Günümüzdeki başarıları da beni üzüyor... *** KORKUYORUM CANIM KARIM. YA BENİ UNUTURSAN DİYE ÖDÜM KOPUYOR. OYSA BİLEMEYECEĞİM Kİ UNUTUP UNUTMADIĞINI. AMA KORKU BU YA İŞTE BİR TÜRLÜ KENDİME ANLATAMIYORUM. *** Sevgili Metin iki yalancı şahitle bir saatliğine imam nikâhı yapsaydın bütün bunlar olmayacaktı. Çünkü onlar öyle yapıyorlar. *** Canım kardeşim Levent Kırca, sen gideli sekiz yıl olmuş. Kendini özletiyorsun. Seni biz hep çok sevdik.",https://www.cumhuriyet.com.tr/yazarlar/mujdat-gezen/pazarcilar-2130492
Müjdat Gezen,Levent Kırca,04 Eylül 2023 Pazartesi,"Güzel bir gündü. Uğur (Dündar), Yılmaz (Özdil), Levent (Kırca), ben Kalamış Marina’da oturmuş yemek yiyor, biraz da beyaz şarap içiyorduk. Levent tıpkı benim gibi iki kadeh içince kafayı bulurdu. Benim içki alışkanlığım yok. Daha doğrusu içemiyorum. Uykum geliyor, karaciğerime dokunuyor. Levent’te de öyle. İki espri patlatıyor kırılıyoruz gülmekten. Anlatıyor, anılara giriyor. Zaman nasıl geçiyor anlamıyoruz. Birden durup dururken: “Biliyor musunuz, ben kanserim” dedi. Önce kıkırdadık ama ben evhamlı biriyim ya, “Sen ne diyorsun oğlum, şaka mı bu?” dedim. “Harbiden öyle ama şimdi çok iyiyim” dedi. “Doktorlar tehlike yok diyorlar.” Buz gibi olduk. Şaka mı yapıyor, ciddi mi? Ben taktım tabii buna, “Oğlum, doğruyu söyle, bizi delirtme” dedim. “Yok ya bir şey, iyiyim, bundan kötü bir şey çıkmazmış” dedi. Aradan ne kadar geçti bilmiyorum. Hastaneye yatırıldı. Yılmaz, Uğur, ben gittik. Benim tiyatro Uğur’un Yalandan Kim Ölmüş oyunuyla Almanya’ya turneye gidecekti. Uğur da geliyordu. Ona özel davet yapmışlardı. Girdik hastanedeki odasına. Rengi iyi değildi. Doktoru odadaydı. Ben bir işaretle dışarı çağırdım genç adamı. “Biz Almanya’ya gidiyoruz, dört gün sonra döneceğiz, durumu nedir” diye sordum. “Dört gün mü? Bilemiyorum” dedi. Veda ettik, gittik Almanya’ya, döndük. Çok kısa bir süre sonra o dev oyuncu bize veda etti ve gitti. Yüreğimde yaradır. Hepimiz Levent’i çok sevmiştik. Hâlâ politik bir mesele çıktı mı “Tam Levent Kırca’lık” diyoruz. Levent’in olmaması o kadar büyük bir eksiklik ki. Tatlı kahkahası. Anıları Çehov sıcaklığında anlatışı o tatlı sesi hâlâ kulaklarımdadır. Bu topluma çok şey ekledi. Büyük sanatçıydı. Resim ve makyaj ustasıydı. Bir gün sordum ona, “Bir makyajı yapman kaç saat sürüyor?” diye. “Dört saatte yapıyorum, iki saatte söküyorum” demişti. Altı saatini üç dakikalık parodiye ayırıyordu. Sıcacık bir adamdı. Onu özlüyorum. Şimdi ben kısa bir süreliğine gitmek zorundayım. Eylül başında İzmir’de “Sahne Tozu Tiyatrosu” benim “Gırgıriye” adlı oyunumu oynayacak. Haldun Dormen’in armağanıdır bu topluluk. Sahneye koymamı istediler. Gideceğim. BKM Yapım iki bölüm olarak hayatımı çekiyor. İstanbul’da olacağım. Bu arada MSM’nin giriş sınavları ve okulun yeni dönem açılışı var. Masa Yayınları benimle bir nehir söyleşisi yaptı. Eksikleri varsa tamamlamam gerekiyor. Giderayak işler böyle yoğunlaşır. Çünkü ekim başında da “Antalya Film Festivali”nin altmışıncı yılında orada bulunmam gerekecek. “Köşe Atışları” devam eder ama bu haftalık yazılar biraz ihmale gelir. O nedenle kısa bir süre izinli olursam sizler de sadece “Köşe Atışları” ile idare ederseniz mutlu olurum. Şu işleri bitirelim. Hayat kısa... Yok başka yerin lütfu ne yazdan ne de kıştan Bir tatlı huzur almaya geldik Kalamış’tan Şair Behçet Kemal Çağlar yazmış bu dizeleri... Münir Nurettin Selçuk gibi büyük bir bestekâr bestelemiş. Selahattin Pınar’ın müdavimi olduğu ve yaşamının son dakikalarını yaşadığı meşhur Todori de Kalamış’tadır. Tamburu hâlâ orada asılı durur. Ölüm yıldönümlerinde besteleri okunur, çalınır orada. Pek çok balıkçı, restoran, et lokantası vardır ama en ünlü özelliği Kalamış Marinası ve Kalamış Parkı’dır. Ana caddenin adı, Münir Nurettin Selçuk Caddesi’dir. Bitiminde Fenerbahçe Stadı’na çıkarsınız. FB Kulübü’nün sahaları, spor salonu da Dereağzı mevkisindedir. Burada hemen herkes sarı laciverttir. Hele maç günleri Kalamış ana baba günüdür. Aslında Kalamış birkaç satıra değil, bir kitaba konu olabilecek nitelikte olağanüstü huzurlu bir yerdir. Yerim olsa da size doya doya anlatabilsem. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Hayatımda hiç sigara içmedim. Babam pipo içerdi. Onu da merak etmedim. Annem, ablam sigara içmezlerdi. Ağabeyim gizli gizli içermiş. Yıllar sonra açık açık içtiğini biliyorum. Kokusu beni hep itmiştir. Hele çok sigara içen bıyıklı biriyle yakın mesafeye girerseniz o koku perişan eder. Kül tablası gibi kokar insan. Sigara içenler bana kızıyor olabilir ama ben de onlara kızıyorum. Çoğu izin bile almadan yanınızda kapalı bir mekânda yakıverir sigarasını. Orada içmeyen var mı, hasta var mı bakmıyor. Kimi de kibar içicidir, sorar: “İçsem rahatsız olur musunuz?” E tabii oluruz ama sen sorunca ne diyeceğiz şimdi? Rica ederim buyurun için... O da içer tabii. Bir keresinde, yaşamında bir ay sigara içenle hiç içmeyen birinin akciğer filmlerini görmüştüm. İnanamamıştım. Biri pespembe, diğeri siyah pembe... Bence içmeyin. Ama diyorsanız ki “Yahu şu dünyaya bir kere geldik, bırak da içelim”. Ben, bu dünyaya bir kere geldiniz, biraz daha kalın diye içmeyin diyorum efendim. Hiç bilmediğim yerlere Boşluk olsun, bomboş her şey Hiçbir şey düşünmeyeyim Çünkü ben düşününce Ve çürüyünce düşünce O zaman fark etmiyor. Gündüzle gece. Hiç bilmediğim yerlerde Belki hayat birkaç hece Yani bil me ce. Al götür beni Hiç bilmediğim o yerlere. *** “Beklenmedik misafir gibidir sonbahar. Yine kapıyı çalmadan geldi.”",https://www.cumhuriyet.com.tr/yazarlar/mujdat-gezen/levent-kirca-2115630
Müjdat Gezen,Sonbahar,09 Ekim 2023 Pazartesi,"Ben bu mevsimde hüzünlenirim. Zaten hazan mevsimi hüzünlüdür. İnsanın içinde burukluk yaratır. Ama karamsarlık da bize yakışmaz. O zaman ne yapacağız?... Bilmiyorum ben. Yani ne yapmam gerektiği konusunda bilgim yok. Sonbahar geldi, gidecek, ardından kış gelecek, sonra ilkbahar ve yaz. Böyle mi düşüneceğiz?... Bu ne yahu?... Saçmalık. Dört mevsimin art arda  geldiğini bilmeyen mi var?... Ama sonbahar böyledir işte. Adamı şaşırtır. O zaman da böyle abuk subuk şeyler yazarsınız. Diyebilirsiniz ki: “Herkes abuk subuk mu yazıyor?” Hayır, ben kendimden söz ediyorum. Onlar normal insanlar. Onların mevsimlerle bir alıp veremediği yok. Ben böyleyim. Sonbahar bana dokunuyor. Buna da kimse karışamaz. Tamam mı?... Bizim Fatih’te orta yol dediğimiz yer Feyzi Paşa Bulvarı idi. Sağından ve solundan tramvay yolu geçer, ortada ise yine sağlı sollu koca çınar ağaçları bulunurdu. İki ağaçlık arası orta yoldu. Yürüme alanı. Kış geceleri oradan doooğru Vefa Bozacısı’na gidilir, leblebili bozalar içilir ve geri dönülürdü. Kar diz boyu olurdu ama biz üşümezdik. Gençler üşümez. Çınar ağaçları yukarıdan birbirleriyle kesişir ve adeta üstü kapalı bir çardak gibi görünürdü. Sonra günlerden bir gün tramvayın artık demode olduğu ve İstanbul’dan kaldırılacağı haberi yayıldı. Oysa dünyanın önemli metropollerinde tramvay vardı. Ağaçlarımız kesilmeye başladı. Raylar kaldırıldı. Cadde iki buçuk metre kazıldı. Binaların altında yeni dükkânlara yer çıktı. Veee tramvay gitti. Giderken çocukluğumu da aldı götürdü. Bundan önceki kitabımın adıdır bu. Tramvaya yandığımdan çok koca çınar ağaçlarına daha çok yanmışımdır. Çünkü çok güzeldiler ve kente nefes aldırıyorlardı. Rivayet odur ki padişah bir gün tebdili kıyafet rastgele bir sandala biner Sarayburnu’ndan. Yanında tabii ki veziri. O da tebdili kıyafet. Sandal açılır. Padişah sandalcı ile muhabbete girer. Bakar ki zeki bir adam. “Sana bir sual soracağım” der sandalcıya. “Buyur sor padişahım” der sandalcı. “Allah Allah, sen benim padişah olduğumu nasıl anladın? Neyse, sorum şu; akıllı bir adama benziyorsun. Benim hangi kapıdan şehre giriş yapacağımı bilirsen, seni vezirim yaparım.” Sandalcı biraz düşünür, der ki: “Emrin olur padişahım. Ama ben bu tahminimi bir kâğıda yazıp vereyim, sen inip o kapıdan girdikten sonra aç.” “Tamam” der padişah, bir yerde sandaldan iner. Fakat düşünür. “Adama söz verdik, ya bilirse? Sandalcıyı vezir yapmış olacağız.” Yanındakine emir verir: “Şu bölgeye hemen bir yeni kapı açın.” Emir yerine getirilir. Padişah girer yeni açılan kapıdan. Sandalcının verdiği kâğıdı okur. Orada “Yenikapı” yazmaktadır. “Bulun getirin sandalcıyı” der padişah. Getirirler. “Sen nereden bildin benim yeni bir kapı açtıracağımı” diye sorar. Sandalcı: “Padişahım, koskoca bir sultan hiç sandalcıyı vezir yapar mı, elbette o kapıların hiçbirinden girmezdiniz” der. “Siz beni bağışlayın, ben yine kendi işimi yapayım.” Padişah bir kese altın verir ve yollar sandalcıyı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet O kapının ismi “Yenikapı” olarak kalır. İlk amatör tiyatromuzu biz orada yapmıştık. Savaş, Yaman, Ali, Bülent, Hale, Haldun... Altmış yıl geçmiş aradan. Artık orası da pek eski Yenikapı değil. Bazen bir kişi dünyayı değiştirebilir. Benim en yakın örneğim Mustafa Kemal Atatürk’tür. Sadece kendi ülkesini değiştirmekle kalmamış dünyadaki pek çok ezilmiş ülkeye rehber ve örnek olmuştur. O bir kişidir ama kurduğu ekip sağlam, dürüst, dirayetli arkadaşlarından oluşmuştur. Hepsi ona inanan, güvenen insanlardı. O bir inancın adamıydı. Ülkesini sömürgecilerden kurtarmak ona yetmiyordu. Değiştirmek istiyordu her şeyi. O kadar inançlıydı ki yaptı. Bir toplumu ümmetten millete geçirdi. Ona güvenenlerle birlikte. Bazen bir kişi dünyayı değiştirir. *** Konfücyüs savaş meydanına girmiş, yerde 20 bin ceset, yanındakine sormuş: “Bu ne?” demiş. Yanındaki “Savaşta birbirlerini öldürdüler efendim” demiş. Konfücyüs: “Yazık biraz daha bekleselerdi kendilerinden öleceklerdi.” *** “A kişisi B kişisinin aynı konudaki düşüncelerinin kendininkilerden farklı olduğunu öğrendiğinde, ilk yaptığı hatasını bulmak için kendi düşüncesini gözden geçirmek olmaz. Hatanın karşı tarafın düşüncesinde olduğunu varsayar”... Schopenhauer böyle diyor... Sizi temin ederim, ben: “Kabahat bende” demeyi kendine öğrettim.“",https://www.cumhuriyet.com.tr/yazarlar/mujdat-gezen/sonbahar-2127945
Müjdat Gezen,‘Sol’,22 Mayıs 2023 Pazartesi,"Türk halkı “SOL” u sevemedi. Ben kendimi bildim bileli bu böyledir. Sol kesim bu yüzden hep çekmiştir. Sol, emek isteyen bir kavramdır. Biz toplum olarak çok çalışmayı, bir işe emek vermeyi pek sevmeyiz. Sol aydının hemen tüm yaşamı muhalefette kalmak olmuştur. Sol aydın, yaşamı boyunca türlü baskı ve sıkıntılar içinde yaşamıştır. Politik hayatta da kısa süreli bir Bülent Ecevit dönemi dışında pek önemsenecek bir konumu olmamıştır solun. Son seçimlerde “Yeşil Sol” tabelası altında seçime girmek zorunda bırakılan HDP aynı sıkıntıyı çekti. Bu ülkede solcu olmak, akıllı adamın işi değil. Ama namuslu adamın işidir diyebiliriz. “Nasıl çocuk yapılacağını babana öğretme.” Hindistan’ın bir köyünde söylenen bir söz bu. Bir Hint filminde duydum. Hint sineması dünyaya film satan bir durumda bildiğiniz gibi. Bizim toplum ilk olarak “Avare” filmi ile tanıştı Hint sineması ile. Nefis kurgusu olan bir filmdi. Siyah beyazdı. Aylarca afişten inmedi. Harika oyuncular yetiştiriyorlar. Film sanayisi çok ileri. Ben Hint filmlerini izlerken zevk alıyorum. Sizi bilemem. Bilindiği gibi sözcük anlamıyla destansı demek. Tiyatroda bu kavramı ilk kez ünlü Alman tiyatro adamı Bertolt Brecht kullandı. Sonradan bu sözcük onu tam anlamıyla kesmemiş olacak ki diyalektik tiyatro olarak değiştirdi. Biz ülkemizde yayımlanan kitaplardan ve sahneye koyulan birkaç oyundan öğrendik epik tiyatronun ne olduğunu. Ama bunun yetmediğini Brecht’in Doğu Berlin’deki “Berliner Ansamble” tiyatrosuna gittiğimde bir kez daha anladım. Yerinde görüp anlamak başka. Bize anlatılanla orada gerçekleştirilen çok farklı. Aslına bakarsanız bu göstermeci biçimi iyi anlamak için o kadar uzaklara gitmeye de gerek yok. Bizim geleneksel tiyatromuz (meddah, tuluat, orta oyunu) tam anlamıyla göstermecidir. Size burada tiyatro anlatacak değilim. Buradan varmak istediğim konu çok farklı. Kendi oynadığım bir oyunu sahneye koyarken iki görevim vardır. Hem oyunu sahnelemek hem kendimi gözlemek. Kendi rolümün provalarında daima birine oynatırım sahnede o rolü. Dışarıdan bakarım rolüme. Sahneye çıktığımda da dışarıdan bakarım kendime. O zaman işim kolaylaşır. Bir meselenin analizini yaparken de bu gereklidir. Dışarıdan bakmak. O zaman analitik düşünebilirsiniz. Bizim politikacılarımız genellikle bu işi bilmiyorlar. Kendilerine dışarıdan bakmayı beceremiyorlar. Hiç kuşkusuz politika da bir eğitim işidir. Ama nerdeee... Böyle gidiyor işte. Dur, düşün, kendine bir bak... Yok böyle bir şey. Nasıl olsa yürüyor ya, sen ona bak. Ama o zaman da olmuyor işte. Çuvallayıp duruyoruz. Dünya siyasetindeki en büyük örneği ABD Başkanı Trump. Gördü sonunda. Önce kargalar Gelir dutlara Sonra güvercinler Sonra kumrular Arkasından sığırcıklar En son serçeler gelir. Hepsi sırayla Dutları yer Uzun boy, kaba güç Burada da Devam eder. 12 Haziran 2019 İlker Başbuğ’un son kitabı “Gazi Mustafa Kemal Anlatıyor, İdealim: Çağdaş Türkiye” kitabından sık sık alıntılar yapıyorum. Çünkü Atatürk olmadan olmuyor... Ne zaman İzmir’e gitsem ilk olarak Zübeyde Anne’nin mezarını ziyaret ederim. Hemen yanında Atatürk’ün eşi Latife Hanım’ın müze haline getirilen evi vardır. Oraya da uğrarım. Son depremde zarar görmüştü ama Karşıyaka Belediyesi onarımını tamamladı. Atatürk evliliğini uzun sürdüremedi Latife Hanım’la. Başvekâlete yazdığı mektubunda aynen şöyle diyor: “Uşşakizade Latife Hanımefendi ile iki buçuk senedir devam eden evlilik hayatımıza son vererek birbirimizden ayrılmaya karar verdik. Hanımefendiye 5 Ağustos 1925 tarihiyle talakname (boşanma kâğıdı) takdim ettim. Durumu hükümetin bilgisine arz ederim efendim.” Mustafa Kemal Atatürk. Hatasız kul ile hatalı pul çok değerlidir. Çünkü ikisi de nadir bulunur. M. G.",https://www.cumhuriyet.com.tr/yazarlar/mujdat-gezen/sol-2083495
Müjdat Gezen,GSM faaliyette,10 Nisan 2023 Pazartesi,"GSM’nin açılımı “Gündem Saptırma Merkezi” olup merkezi de malumunuz AKP’dir. Seçimler yaklaşıyor. Üslup gittikçe terbiyesizleşiyor. Tehdidin biri bin para. “Kılıçdaroğlu seccadeye bastı” haberini Adalet Bakanı Bekir Bozdağ gibi biri dakikalarca anlattı durdu. Hepsinde yalanın dolanın hesabı yok. Kılıçdaroğlu’nun üstüne bastığı seccadeyi gördük. Bir sürü halının üzerinde. Kemal Bey gidip oralarda bir seccade arayıp üstüne basmış olabilir mi?... Bizi salak mı sanıyor bunlar acaba? Gündem seçim. Fakat bu seçimi kaybedeceği şimdiden belli olan AKP’nin ileri zekâlı adamları gündemi saptırmak için kim bilir daha ne saçmalıklar bulacak?... Benim göbek adım Halit’tir. Halit abimin büyük abisi Kemal amcamın eline doğmuşum ben. O sıralar Halit abim hukuk fakültesi birinci sınıf öğrencisi. Çalışkan. Kemal amcam babama: “Necdet, bu oğlanın adını Halit koyalım” diyor. Böylece Halit Müjdat Gezen oluyorum ben... İBB bir stadyum açtı ve adını Halit Kıvanç Stadı koydu. Ekrem İmamoğlu en azından benim özel teşekkürümü kabul etsin. Halit ağabeyimin adı hep yaşayacak. (Ben bazen abi, bazen de ağabey yazarım, nedeni bendedir.) Bülbin ablam açılışa gitti. Abimin eşidir. Eczacıdır. Harika bir kadındır. Halit Kıvanç artık maç anlatmayacak ama maç anlatanlar: “Sayın seyirciler (veya dinleyiciler) Halit Kıvanç Stadı’ndan sevgiler, selamlar” diyecek. Ali Poyrazoğlu anlattı. Adamın biri oğluna tek ayakkabı almış, çocuğun doğum gününde. Oğlan: “Baba, öteki teki nerede” diye sorunca, baba: “Oğlum çok pahalıydı, diğer tekini de gelecek yaş gününde alacağım” demiş. Ali, ayağımdaki ayakkabıyı çok beğenince aynından bir çift alıp gönderdim ve çok pahalı olduğunu (!) söyledim; O da bana bu anekdotu anlattı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Annem anlatırdı: “Mum ışığında ders çalışırdık.” Çünkü o zamanlar elektrik yoktu. Aniden elektrikler kesilip karanlıkta kaldınız mı? Yatar kalkar Edison’a ve asıl Tesla’ya teşekkür ederim. Elektrik ampulünü bulmak ve bütün dünyayı aydınlatmak ne güzel bir iştir. Tiyatroda başımıza geldiğinde delirirdik. Otuz bin watt ışık birdenbire durur. Işıklar söner ve karanlıkta kalıverirsiniz... Bizim mesleğimizde böyle buluşlar yoktur. Biz insanları biraz gülümsetmeye, biraz düşündürmeye çalışırız. Bu konuda öğrencilerimle övünürüm. Ödül aldıklarında gözlerim dolar. Biri çıkar içlerinden, “Bu ödülü MSM’ye adıyorum” der. Ağlarım. Ayrıca benim MSM dışında başarılı olanlara da gözlerim dolar. Cem Yılmaz, Yılmaz Erdoğan, Ata Demirer, Şahan Gökbakar. Bu sanatçıların başarılı işlerini gördüğümde çok duygulanırım. Genç meslektaşlarımın başarıları beni mutlu eder. Ayrıca adını andığım kişiler gerçekten çok yetenekli insanlar. Tuturdumaaa, turdan didince... Ne anladınız? Tercüme edeyim: Çukurcuma, şurdan gidince... 1963-64 tiyatro sezonu Savaş’la ben Münir Özkul Tiyatrosu’na girdik. Tiyatro dergisi çıkarıyoruz. O zamanlar arka kapağa bir reklam alırsan basımı bedavaya gelirdi. Münir abi, Savaş’la bana dedi ki: “Çukurcuma’da Nevtron Radyo Fabrikası var. Oradan ilan için bir baskı işi alıp gelsenize.” İkimiz de Fatihliyiz ve Çukurcuma’yı bilmiyoruz. Epeyce yürüdük, bir yerlere geldik. On beş yirmi kadar küçük çocuk oyun oynuyorlar. Ben birinin omzuna dokundum ve “Küçük, Çukurcuma nerede biliyor musun?” dedim. Çocuk cevapladı: “Tuturdumaaa, turdan didince.” Savaş bana döndü ve “Ulan burada yirmi kişi var, sen bula bula bunu nasıl buldun?” dedi. O kadar çocuğun arasında ben konuşamayan oğlanı bulup ona sormuştum. Yıllarca buna güldük durduk. Tuturdumaaa... TV’lerde “FOX TV”nin haberlerini, “Murat Gezici”nin anketlerini, “Ece Güner”in saptamalarını beğeniyorum. İlker Başbuğ’un yeni kitabı “İdealim: Çağdaş Türkiye” çıktı. Öneriyorum.",https://www.cumhuriyet.com.tr/yazarlar/mujdat-gezen/gsm-faaliyette-2069848
Müjdat Gezen,‘Değişim’,26 Haziran 2023 Pazartesi,"Kafka’nın ünlü yapıtıdır. Adam sabah kalktığında kendini böcek olarak görür. Okumayan varsa okusun. Ben anlatmayayım. Yıllar sonra bir oyun yazdım. “Koyun” diye. Kadın gece yarısı fırtınada koyununu, evde odaya alır. Yağmur şiddetli yağmakta, ağılı su bastı basacak. Koyun sabah uyandığında insana dönüşmüştür. Değişim aslında tam da insan içindir. Kuşkusuz bu değişim olumluya doğru ileriye gidişle olur. Geriye doğru değişim, bizim gibi toplumlara özgüdür. Değişim, ilerlemekle özdeş bir eylemdir. Şimdilerde CHP’de değişim rüzgârları esiyor. Umarım ve isterim iyi olur. Geriye dönüp baktığımızda CHP içindeki en önemli değişim Bülent Ecevit zamanında olmuştur. O süreyi yakından bilen biri olarak saptamam sakın yanlış anlaşılmasın. Ama Ecevit’in en yükseldiği an, Kıbrıs’a çıkartma yapıp “Karaoğlan” olduğu zamandır. Sosyolojik nedeni ise bizim toplumumuzun, tıpkı din iman gibi, kahramanlığı da çok sevmesidir. “Kıbrıs fatihi Ecevit” sonradan neden hızlı düşüşe geçmiştir? İncelemek gerekir. Benim için işin aslı farklıdır. Türk toplumunun yapısına bir bakalım. Şu soruyu da hemen soralım: “Bizim toplum solu sevmiş midir?” Cevap? Bence koskocaman bir “HAYIR”dır. Çünkü sol emek ister. Kahvede oturup emeksiz bir inancın peşine düşme ne kadar zahmetsizdir, ne kadar güzeldir. Seçim zamanı gider oyunu kullanırsın. Başka hiçbir şeye ihtiyacın yoktur. Okumak, yazmak, araştırmak, merak etmek, soru sormak... Bunlar zahmetli işlerdir. Solun zahmeti vardır ama kazancı azdır. Zordur. Çilesi de çekilir gibi değildir. Tarihimize bakalım. Sol görüşlülerin yaşadıkları hatırımızda. Bir de sağa bakalım. Ne kadar güzel, ne kadar rahat ve zahmetsiz. Ver oyunu, al paranı, salla başını al maaşını gibi. Sosyologlar uzun yıllar kafa yormuşlar, yazılar yazmışlardır. Hepsine saygıyla yaklaşırım. Bu saptamalarım benim gerçeklerim. Ben sol görüşlü biriyim. Yaşadıklarımı en iyi siz biliyorsunuz. Daha benim gibi nicelerini biliyorsunuz. Uzun söze gerek yok. Ben bunları yaşadıklarımdan öğrendim. Hayat böyledir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İş nicelikte değil, niteliktedir. O nedenle on altı çeşit yerine başka bir şey uygun olabilir. Aksi halde iş, “şekeri unutulmuş aşure”ye döner. GÜM’de (Güldürü Üretim Merkezi) en yaşlılarımız Sadık Şendil ve Aziz Nesin’di. Biz çömezdik o zamanlar. Sadık abi bizimle dostluk, arkadaşlık yapardı. Bu bizim çok hoşumuza giderdi. Bir gün bana: “Evladım, hep kendinden gençlerle arkadaşlık yap, genç kalırsın” demişti. “Bak ben seninle, Kandemir’le arkadaşlık yapıyorum.” Bunu hiç unutamam. Zaten akranım olan arkadaşlarımın çoğu hayattan ayrıldılar. Vazgeçemeyeceklerim var, onlarla sürdürürüm arkadaşlığımı. Ama öğrencilerim arkadaşlarımdır. Zaten onlar okuldan mezun olduktan sonra meslektaşlarımız oldular. Genç ve yetenekli meslektaşlar. Hepsi çok iyi insanlardır. Aksi halde yaklaşmam. Akraba seçme şansın yoktur ama (çok şükür ben o manada şanslı biriyim) arkadaş seçme hakkın var. Senden ileri arkadaşlar seçersen hayatın kolaylaşır. Onlar gençlerdir. Onlar yemeklerini beyaz şarap katmadan yapmazlar. Belki bazı yemekler böyle yapılmaz ama genellikle beyaz şarabı çok kullanırlar. Tabii sofrada içmek için de. Üç kez Sicilya’ya gittim. İlki 1971 yazıydı. Palermo’yu gördüm. Sonraki yıllarda başka bir limanına yanaşmıştı gemimiz. Alâeddin Yavaşca (büyük besteci, hoca, ses sanatçısı) gemide küçük konserler yapıyordu. Gemi Sicilya’ya yanaştı. Ben inmedim kente. Eşim, Alâeddin abinin eşi, Alâeddin abi indiler. Döndüklerinde üçünün de beti benzi atmıştı. İki motosikletli hırsız yengenin kolundaki altın saati çalmak için, kadıncağızı yolda sürüklüyorlar. Alâeddin abi peşlerinden koşuyor ama boşuna. Yengenin kolu mosmor geldiler. Leyla olayı bana anlattı. İyi ki şehre inmemişim. Gözümün önünde böyle bir olay olsa ne yapardım bilemiyorum. Sicilya’ya bir gün giderseniz daha dikkatli olmanız gerekebilir bu konuda. Ama güzel adadır ve Akdeniz’in en büyük adasıdır. Don Corleone’nin adası. Marlon Brando’nun. “Baba’nın.” Gerçekten hep şaşırmışımdır bir çömlekçinin bir çamura can verme işine. Keramik, seramik falan sonradan icat edilen laflardır. Bu hammaddenin adı basbayağı çamurdur. Ama çömlekçi ustası o çamurdan öyle şeyler yapar ki şaşırır kalırsınız. Yemek yediğimiz tabakların, su içtiğimiz kapların da ataları çamurdu. Çamur iyi ellerde kullanıldığı zaman ne kadar işe yarar bir elemandır ya. Biz birine kızdık mı, “Çamur herifin teki” deriz. “Çamura yattın” da deriz. Yani olumsuz anlamda ele alındığında çamur kötü bir şey. Belki de insanlar o nedenle seramik hamuru falan gibi sözcüklere gereksinim duymuşlar. Ne bileyim? Çamurdan, çömlekçiden nerelere geldik. Ama böylesi daha iyi. Sıçramalıyım. Sıçramalısın. Diğeri beni ilgilendirmiyor. Yani sıçramalı kısmı. İster sıçrasın ister...",https://www.cumhuriyet.com.tr/yazarlar/mujdat-gezen/degisim-2093946
Müjdat Gezen,Muharrem İnce-Erkan Baş,24 Nisan 2023 Pazartesi,"Siyasete emek vermiş insanları eleştiren konularda yazı yazmak, benim pek de hazzettiğim bir mesele değildir. Muharrem İnce gerçekten öğretmenlik sonrası işinde, siyasete hizmet etmiş biridir. Gençliğimizde, hırçın küfürbaz öğretmenlerimiz oldu. Hepinizin olmuştur. Ama gençlerle iç içe bir iş yaparken ve bir anlamda onların sempatisini kazanmışken yapılan hatalar, bir anda her şeyi altüst edebilir. O nedenle ben, kendi işimde genç öğrencilerimi kırmamaya özen gösteririm. İnce’yi izledim. Kendisini eleştiren gençleri çok aşağıladı. Üzüldüm. TİP Genel Başkanı Erkan Baş geldi aklıma. Üslubu, terbiyesi ile örnek bir genç siyasetçi. Üstelik ilk oyumu kullandığım TİP’in genel başkanı. İster istemez ikisini karşılaştırdım. Biri gözümde büyüdü... Keşke ikisi için de aynı duyguları besleyebilseydim. 2021 yılının başında; Kırmızı Kedi Yayınları’ndan, Türkiye Cumhuriyeti’nde “Güç Odaklarının Mücadelesi” çıktı. Bundan önceki ilk iki kitabın devamı niteliğindeki bu eser İlker Başbuğ’a ait. “Sana kitabı gönderdim, önsözünde seni kastettiğim bölümü iyi oku” dedi. O bölüm kısaca şöyle: “Türkiye’nin 1961-1980 arasında yaşadığı olaylar dikkate alınırsa bu dönem çalkantılı, istikrarsız, acıların yaşandığı ve hâlâ açıklığa kavuşturulmamış karanlık olayların olduğu bir dönemdir. Bugün karşılaştığım, görüştüğüm ve arkadaşlık yapmakta olduğum insanlardan büyük bölümü, bu dönemde çeşitli nedenlerle çeşitli şekillerde haksızlığa uğramış kişilerdir. O dönemde genç bir subay olarak onların yaşadığı gerçeklere yabancı kaldığımız da bir gerçek.” Telefon açtım: “Neden öyle düşünüyorsun, o zaman ne yapabilirdin ki?” dedim. Üzüntülüydü. Kitabın hazırlanmasında sevgili Ali Berktay’ın da katkıları olması beni ayrıca mutlu etti. Ali çok değerlidir. “27 Mayıs Darbesi Olmasaydı” adlı özel bölümde ise İlker Başbuğ açıkça bu meseleyi eleştiriyor ve “27 Mayıs darbesi olmasaydı Türk demokrasisi 22 Şubat, 21 Mayıs, 12 Mart, belki de 12 Eylül’de karşı karşıya kaldığı askeri müdahaleleri yaşamayacak bugün Türkiye demokrasi açısından çok farklı bir konumda bulunabilecekti” diyor. Başbuğ, Cumhuriyet gazetesine verdiği röportajında da buna değiniyor. Gelgelelim, malum çevreler hemen düğmeye basıyor ve İlker Başbuğ 81 ilden gelen ihbarlarla ifadeye çağrılıyor. Ayıptır. Kitap okuma alışkanlığı olmayanlar. Açıp okuyun önce. İlker Başbuğ hayatı boyunca bütün darbelere karşı tavrını koymuş. Gazeteciye de bunu söylemiş. Ama bunların amacı farklı. Başbuğ’un son kitabını okuyun. Atatürk konusunda önemli araştırmalar yapan İlker Başbuğ, yine büyük emek vermiş bu konuda. “İdealim Çağdaş Türkiye” kitaplığınızda bulunsun. Not: Yukarıdaki yazı iki yıl önce kaleme alınmıştır. Son satırları hariç. Bir tek insan kendi ülkesinin demokrasisine bu kadar fazla zarar verebilir mi? Bunu da gördük yaşadığımız şu asrın içinde. Yasaları dinlemedi, kendi taraftarlarını trol olarak kullanarak tahrik etti. Sonra yavaş yavaş kendi seçtiği bakanlar onu terk etmeye başladı. Ve ülkesi dünya tarihi içinde en büyük demokrasi yarasını aldı. Artık dünyaya demokrasi dersi veremeyecek duruma getirdi koskoca Amerika Birleşik Devletleri’ni. Trump, yaşamı boyunca girdiği bütün işleri batırmış, babası sayesinde köşeyi dönmüş zavallı bir adamdı. Kaybetti. Hazmedemedi. “Büyük farkla kazandık” diyecek kadar çıldırdı. Yabancı göçmenlere karşı çıktı, hakaret etti. Karısı göçmendi. Artık ABD dünyaya demokrasi konusunda tek söz söyleyemez. Bu Trump’tan dolayı oldu. Ülkesine zarar verme konusunda tarihe geçti. Bütün ülkelerin böyle insanlardan kaçınması gerekir. Son zamanlarda yine yargı önüne çıktı. Minik çocuklarınıza - Dedikodu - Yalan - Kin - Nefret öğretmek istiyorsanız kimin yanına göndereceğinizi biliyorsunuz... SS Barış Pehlivan-Barış Terkoğlu “SS” kitabını yayımladılar. Okudunuz mu? Bildiğimizi sandığımız ama pek çoğunu bilmediğimiz neler var neler kitapta. Ülkenin içişleri bakanını yakından tanımak için bir bakın o kitaba... Şaşırmayacaksınız ama üzülebilirsiniz. ADALET Tolle, bir konuda düşünceyi tariflerken: “Hem muhteşem bir nimet hem de büyük bir bela...” diyor. Ne kadar doğru. Günümüzde düşünceleri nedeniyle cezaevinde yatan ve ülkemizin adalet notunu sıfırın altına indiren bir konu bu. Adalet bakanına bir bakın, adaletin ne durumda olduğunu anlarsınız. İnsan üzülüyor ama gerçekler bazı zamanlarda üzer insanı. “Gülerek düşünün... Düşünün ve gülün. Size iyi gelecek.”",https://www.cumhuriyet.com.tr/yazarlar/mujdat-gezen/muharrem-ince-erkan-bas-2074382
Müjdat Gezen,Rodrigo,15 Mayıs 2023 Pazartesi,"60’lı yıllar. Bir radyo programı giriş müziği, Rodrigo’nun Gitar Konçertosu. Birden çok sevildi ve çok meşhur oldu. Bir arkadaşımızın karısı kocasına, sipariş veriyor: “Aykut n’olur unutma. Akşam gelirken bir plakçıdan bana Rodrigo’nun Gitar Konçertosu’nu al” diyor. Aykut: “Merak etme karıcığım unutmam” diyor. Ve çıkıp işe gidiyor. Akşamüstü iş dönüşü bir plakçı dükkânına giriyor. Tam plağı isteyecek fakat ismi unutuyor. Plakçıya diyor ki: “Sizde Alberto’nun Keman Konçertosu var mı?” diyor. Plakçı, “Var” diyor. Ve raftan Rodrigo’nun Gitar Konçertosu’nu indiriyor. Aykut’a veriyor. Bu olay bizi çok güldürmüştü. Şu anda bu yazıyı yazarken radyoda Rodrigo’nun Gitar Konçertosu çalıyordu. Aklıma geldi. Sizinle paylaşmak istedim. Eski yıllara bir bakın. Gömlek yakaları nasıl evrim geçirmiş. Eski filmlerden anlıyoruz zaman zaman. Bebe yakalı erkek gömlekleri 1900’lü yılları söylerdi. Sonra atayaka geldi smokin içine. 1980’lerde gömlek yakaları iyice uzamıştı. Ben de bir tane edindim. Bir gün o gömleği giyerek geldim GÜM’e. Sadık Abi (Şendil) gömleğimin yakasına gözünü dikti ve bana dönerek şöyle dedi: “Evladım, dikkat et, yürürken yakanın üstüne basma.” Abartıyı bu kadar güzel kullanan birine hiç rastlamadım. Safiye Ayla babamın iyi dostuydu. Aramızdaki yaş farkına rağmen biz de iki iyi arkadaştık. Bir gün Sadık Abi’ye sordum, “Abi, Safiye Ayla biraz çöktü mü acaba?” dedim. “Sorma, Fatih’in ölümünden sonra kendini toparlayamadı” dedi. Fatih dediği, Fatih Sultan Mehmet. Zor günlerden geçiyoruz, artık kaç gündür sokağa çıkmadığımı sayamıyorum. Evde, yazmasam zaman hiç geçmeyecek. Bir sürü değişik şey izliyorum televizyonda. Bir kovboy filmi gördüm. John Wayne başrolde. Abuk sabuk bir film. Maşallah hazret o kadar kötü oyuncu ki Amerikan toplumuna yutturulmuş bir cilalı adam. Yıllarca halk bu aktöre taptı. ABD’nin simgesi oldu. Filmde önüne geleni sebepli sebepsiz öldürdü. Hollywood ambalajlamayı çok iyi bilir. Kimi ünlü yapacak, kimi harcayacak onların işidir. Özel ilişkiler orada günlük basit olaylardandır. Her türlü maskaralık vardır orada ve her türlü kirlilik. Bundan sonra denk gelirseniz John Wayne’i bir de bu gözle izleyin. Uzun boylu bir balonu nasıl parlatıp kendi toplumlarına sunmuşlar bir görün. Elini kolunu koyacak yer bulamayan bilgisiz bir aktörle karşılaşacaksınız. Oysa biz eskiden onu kurtarıcı olarak görürdük hep. Hain Kızılderilileri nasıl da haklardı! Bir de bu gözle seyredin, derim. Her toplumda böyle cilalı balonlar vardır. Cahildirler, yeteneksizdirler ama size iyi reklam edilmişlerdir. Siz de yutarsınız. Tabii bir yere kadar. Aslına bakarsanız ben bu yazıda olumsuz olan hiçbir konuya değinmemek amacıyla yola çıktım. Ama zaman zaman öyle bir şey oluyor ki dokunmadan geçemiyorsunuz. İstiyorsunuz ki geleceğe küçük de olsa, bir belge olarak kalsın. Dünyada, ülkemde hep iyi şeyler olmalı. Sabah iyi uyanmalıyız güne mesela. O gün çok sağlıklı ve iyi geçmeli. Dolar düşmüş, ekonomi çok parlak, kimse kimsenin aleyhinde konuşmuyor, adalet tamı tamına uygulanıyor. Hep güzel şeyler oluyor. Olamaz mı? Neden olamasın? Mesela Kanadalılar, Avustralyalılar, İsveçliler ve daha sayamayacağım pek çok ülke halkı yeni güne böyle uyanıyor. Bizde neden olmasın? Olacak. Bu sistem ilelebet böyle gidemez. Herkesi aşağılayan, hakaret eden, yargılayan, demokrasiden uzak, ekonomisi çökmüş bir ülke olarak mı kalacağız biz? Hayır. Öyle olmayacak. Bu da geçecek. Türkiye bir sabah yeni güne uyandığında her şey çok güzel olacak. Olacak bu. “İlkelerin olacak Seni satın alamayacaklar Aptalların uydurduğu Atasözlerine inanmayacaksın: “Paranın satın alamayacağı şey yoktur.” “Herkesin fiyatı vardır.” Gibi sözlere kanmayacaksın Onurunla, kimliğinle ve beyninle akıllı yaşayacaksın, üreteceksin, seveceksin, sevileceksin inançlarının arkasında duracaksın sevgilerin karşılıksız, yardımların gizli olacak, Seni attan, ottan ayıran özelliğin farkına varacaksın Çünkü sen insansın Ve bunu yakaladığın gün bembeyaz yaşayacaksın.”",https://www.cumhuriyet.com.tr/yazarlar/mujdat-gezen/rodrigo-2081502
Müjdat Gezen,Bay Kemal,01 Mayıs 2023 Pazartesi,"Oto sanayide Artin usta vardı. İyi bir kaporta ustasıydı. Bir gün konuşurken ona “Bay Artin” dedim. “Bana bay deme, o azınlıkları aşağılamak için kullanılır” dedi. Çok utandım. “Artin Bey, Artin usta” diye sürdürdüm ondan sonra... Bir asistanımız vardı. Aleviydi. “Ramazan ayı olduğunda bizim mahalledeki tek Alevi aile bizdik hocam. Saat kurar sahura kalkar, mutfağın ışığını yakardık korkumuzdan. Bizi de oruç tutuyor sansınlar diye.” Çok üzülmüştüm. Bu iki olay bana fıkrayı anımsattı: Kemal Bey’le Recep Bey karşılıklı evlerde otururlarmış. Recep Bey gece yarısı uyanır, pencereyi açar, karşı eve seslenirmiş: “Bay Kemaaal, Bay Kemaaal, sen Alevi misin söyleee” diye. Bir, iki, üç, beş... Kemal Bey bir gece yarısı penceresini açmış karşı komşu Recep Bey’e seslenmiş: “Recep Beeey, Recep Beeey. Ben Bay Kemal, Aleviyim” demiş ve pencereyi kapatmış. Karısı, “Neden böyle yaptın” diye sorunca “Biraz da onun uykusu kaçsın” demiş Kemal Bey... Recep Efendi... Dedin dedin, sonunda cevabı yedin. Şimdi otur sen düşün... Kızım Elif Hollanda’nın Lahey (Den Haag) şehrinde yaşıyor. Her gün en az iki üç kez görüntülü konuşuyoruz. Olmazsa yandım şu telefonlar. Geçen gün bana bir martı fotoğrafı gönderdi. Evinin balkonuna konmuş, o da martıya mama vermiş. “Elif, biliyor musun, martılar yüz yirmi yıl yaşarlar ve İstanbul-Lahey arası yolculuk yaparlar” dedim. Göz pınarları doldu. Çünkü İstanbul’daki evimizin çatı katında Elif’in Rauf adlı bir martısı vardı. Her sabah gelir, pencereye gagasıyla vurur, Elif hemen ıslattığı ekmek parçalarını ona verir, Rauf yer giderdi. Kızını özler insan. Her insan özler. Fakat benimki biraz marazi durum arz etmeye başladı. Çünkü benim fazla zamanım yok ki. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlker Başbuğ’un kitabı İdealim: Çağdaş Türkiye kitabından alıntı yapıyorum: “Türk ordusu o cevherde bir ordudur. Yeter ki ona komuta edenler, komuta edebilmek özelliklerine sahip bulunsun. Bir ordunun değeri, subay ve komuta heyetinin değeri ile ölçülür.” Sadece İstiklal Caddesi’nde kapanan tiyatrolara baktım. Belki fazlası var eksiği yoktur. Tünel istikametinden Taksim’e gelene kadar saydım. Karaca Tiyatrosu, Oraloğlu Tiyatrosu, İstanbul Tiyatrosu, Dormen Tiyatrosu “Küçük Sahne”, Alkazar Tiyatrosu, Gonk Tiyatrosu, İBB Komedi Tiyatrosu, Gen Ar Tiyatrosu. Çıktık Taksim’e Sıraselviler’de Arena, Devekuşu Kabare Tiyatrosu, Üç Maymun Kabare Tiyatrosu. Bugün hiçbiri yok. Ferhan (Şensoy) eski Ses Tiyatrosu’nu yeniden onararak yaşatmaya çalıştı. Büyük fedakârlıktır bu. Kapanan bu tiyatroların hemen hepsinde anılarım vardır. Çoğunda oynadım. Şimdi yerlerinde yeller esiyor. Şu altmış bir yılda benimle birlikte olmalarını ne çok isterdim. Anılarımla birlikte hepsi yok olup gittiler. Ferhan seni çok özlüyorum kardeşim. Ve İstanbul’la birlikte. Sende uyanmak var ya İstanbul Senle uyanmak var ya Leyla Daha ne ister insan ya? Heeey eski sokak lambaları Kendini zor aydınlatırdı Değil ki sokağı. Gene de altında buluşurduk Akşamları. Ömer Hayyam Yokuşu’ndan Ağır adımlarla çıkışımız. Kafalar kıyak Oradan Çiçek Pasajı İlk biradan sonra Pasaj’ın “Paşaz” olduğu yıllar Heeey adamlar Heeey madamlar Bizi unutmayın Biz sanatçılarız Genciz Artiziz en azından. Bizi unutmayın. En azından sanatçılarız. Ve gittikçe azalan. Japonya’da bir cüzdan bulunduğunda yüzde 90 olasılıkla sahibine veriliyormuş. İngiltere’de bu oran yüzde 20’ymiş. Bu bana normal geldi. Sadece ailelerin çocuklarına verdiği eğitimle ilgili ve sınırlı değil bu durum. O cüzdanı geri vermemek, başkasına ait bir şeyi gasp etmekle eş. İngiltere sömürgeci bir devlettir. Üzerinde güneş batmayan imparatorluk diye kendilerine ad takmışlardır. Bütün dünyada koloniler kurmuş bir devlettir. Hâlâ Avustralya ve Yeni Zelanda’nın bayraklarında İngiltere’nin (Birleşik Krallık) bayrağından parça var. Her ne kadar Avustralya renklerini sarı-yeşil olarak kabul ediyorsa da İngiltere egemenliği kıyısından köşesinden duruma hâkim görünüyor. Türkiye’ye gelin. Ben yüzde kaçımızın bir cüzdan bulduğumuzda sahibine vereceğimizi bilmiyorum. İstilacılıktan hareket edersek İngiltere örneği gibi olur. Ama genel olarak iyi bir toplumuz biz. Belki de çoğumuz o cüzdanı sahibine verir. Ama ekonomik durumun da ne olduğuna bakmak gerekecek galiba. Ekonomik durumumuza. Çünkü çarşı pazar her şeyi bozar.",https://www.cumhuriyet.com.tr/yazarlar/mujdat-gezen/bay-kemal-2076722
Müjdat Gezen,Oyuncu olmanın kötü yanları,03 Temmuz 2023 Pazartesi,"Zengin mesleği değildir ama kendi zengin meslektir oyunculuk. Ne olmak istersen o olursun. Ayakkabının altı deliktir ama kral rolündesindir. Hiç yalan sevmezsin ama politikacı rolü oynarsın. Çoğaltabiliriz örnekleri. Kötü yanına gelince kimin rol yaptığını hemen anlıyorsun. Kim samimi, içten, kim rol yapıyor, yalan söylüyor anlıyorsun. Mimikleri, tonlamaları, vücut dili ele veriyor o kişiyi. Oyuncu, deneyimlerine ve aldığı eğitime dayalı olarak bunları süzebiliyor. Öyle olunca da hayat zorlaşıyor. Adam kürsüde konuşuyor. Bakıyorsun mimiklerine, vücut diline “Yalan söylüyor şu anda” diyebiliyorsun. Çünkü böyle çok rol oynadın. Fark şu ki: Seninki roldü, onunki hayati bir durum. Çünkü seni yönetiyor. Hayatınla ilgili kararlar verebiliyor. Kötü yanı bu işte. Anlıyorsun. Yıllar önceydi. Bir futbol maçının ardından yorumcuları dinliyorum. Biri Fenerbahçeli, biri Galatasaraylı, biri Beşiktaşlı üç eski futbolcu maç yorumcusu, konuşuyorlar. Birinin takımı şampiyon olacak. Tartışıyorlar. O sırada yabancı bir teknik direktör: “Bizde bir söz vardır, iki köpek bir kemiği kapar kaçar” dedi. Üç yorumcu da bu söze çok bozuldu. “Vay bizim takıma hayvan dedi” diye kıyameti kopardılar. Güldüm durdum. Bu üç takımın da sembolleri hayvandı. Onları anlatan bir dizi var. Onu izliyorum. Amerika’da geçiyor tabii. Pahalı takım elbise giydikleri için dizinin adı da o: “Takım Elbiseliler” ... Amerika’da avukatlar çok pahalı. Para yetiştirmek neredeyse imkânsız. Adam böyle bir avukata gelmiş ve “Biliyorum, siz çok pahalı bir avukatsınız. Acaba beş yüz dolar versem size bir soru sorabilir miyim?” demiş. Avukat: “Tabii, ikinci sorunuz nedir?” Bizde de özellikle Celal Ülgen aynen böyledir. Bunca yıllık yaşamımda avukatım oldu. Ben Celal gibisine hiç rastlamadım. Avukatlık bir meslektir. Zordur da. Ama emeğinin karşılığını istemesi ve alması bir avukat için çok normal bir şey olmalı. Celal öyle davranmıyor. Ben bunu anlayamıyorum. Anlıyorum da şaşırıyorum. Kızı Deniz de avukat, o da babası gibi. İkisine de ikinci soruyu sorabilirsiniz. Çünkü zaten birinciden de para almıyorlar. Umarım herkese uyguladıkları bir şey değildir bu. Çünkü onlara ben bakmak zorunda kalacağım. Çok seviyorum o aileyi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gençliğim kanatlandı uçtu gitti Uçtu seneler gün gibi Günler saat-saatler dakika Saçlarım beyaz oldu Güneş battı gün bitti. Daha dün Oyuncakçı çırağıydım Ömer abinin yanında. Kavun sattım Fuat abimin manav dükkânında Sahneye çıktım on yaşımda Kısa pantalonum Pençeli ayakkabım Yemin ederim saçlarım simsiyahtı. Bir sabah uyandım ki Uyanmaz olaydım; Saksıda çiçek soldu Akşam oldu Ömür bitti. Halit (Kıvanç) abimi, Savaş’ı (Dinçel), Yaman’ı (Tüzcet), Tarık’ı (Akan) çok özlüyorum. Annem derdi ki: “Ölmüş insanların arkasından özlüyorum denmez.” Tamam annem. Ama özlüyorum, ne yapayım?...",https://www.cumhuriyet.com.tr/yazarlar/mujdat-gezen/oyuncu-olmanin-kotu-yanlari-2095629
Müjdat Gezen,İnanma isteği,17 Nisan 2023 Pazartesi,"1919. Mustafa Kemal Şişli’deki evine Kazım (Dirik) Paşa’yı davet eder. “Kazım Paşa, siz o bölgeyi iyi bilirsiniz. Samsun’dan başlamak istiyorum, ne dersiniz” diye sorar. Küçük Bandırma vapurunda Kazım Paşa da olacaktır. Marmara’da posta vapuru olarak çalışan vapur Karadeniz gibi bir açıklığı, fırtınası fazla denizde hiç sefere çıkmamıştır. Tekne İstanbul’dan hareket eder. Mustafa Kemal kaptana sorar: “Karadeniz’e hiç çıktın mı?” Kaptan tek kelimeyle yanıtlar: “İlk.” “Benim de” der Mustafa Kemal. Kazım Paşa, Cumhuriyetle birlikte İzmir’e vali olarak atanır. O sıralarda genç tiyatro sanatçısı Muammer Karaca İzmir’e turneye çıkar. Orada genç bir kız Muammer Karaca’ya gönlünü kaptırır. Muammer deli dolu bir tiyatro sanatçısı. Kızı kaçırır. Fakat kız Kazım Dirik Paşa’nın kızı Şükran Dirik’tir. Kazım Paşa peşlerine adamlarını salar. Araya Atatürk girer. Evlenirler Şükran Dirik ile Muammer Karaca. İstanbul’a yerleşirler. Muammer çapkındır. Bir gün Şükran Hanım’a bir haber gelir ki felaket. Muammer Karaca bir hanımla tiyatronun kulisindeki özel odasında birliktedir. Şükran Hanım hızla Muammer Karaca’nın bulunduğu oda kapısını açar. Yatakta bir hanım sanatçı ile Muammer Karaca. Şükran Hanım kapıyı vurduğu gibi çıkar. Muammer Karaca peşinden koşar: “Şükran bir dakika dur” der, “Sen ne zannettin?” “Neyi ne zannettim Muammer Bey, daha ne olacaktı?” “Prova da mı yapmayacağız Şükran?” Bunları bana tiyatromun müdürü Şükran abla anlatmıştı. Gelecek oyunun provasıymış o sahne. Muammer ağabey demiş ki: “Gel oyunu seyret, bak bakalım o sahne var mı, yok mu?” Hemen Beliğ Selönü’ye (Muammer abinin oyunlarına sahne ve espri yazardı) öyle bir sahne yazdırmış. Şükran abla oyunu izlediğinde aynı mizansen var. Şükran abla bana, “Bak Müjdat, görüyorum ki sen yakında ünlü olacaksın. Çevrende pek çok genç güzel hanım bulunacak. Eğer başına böyle bir şey gelirse inkâr et. Benim hâlâ aklımın bir köşesinde acaba bir şey olmamış mıydı sorusu vardır. Çünkü Muammer Bey’e inanmak istiyordum” demişti. İkisi de nur içinde yatsın. Biri patronum, biri müdürümdü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol",https://www.cumhuriyet.com.tr/yazarlar/mujdat-gezen/inanma-istegi-2072272
Müjdat Gezen,Suna Kan,19 Haziran 2023 Pazartesi,"Ahmet ağabeyimin ilk eşiydi. Dünya çapında keman virtüözüydü. Bu gibi sanatçılar kolay yetişmez. Eski yılların birinde Los Angeles’te büyük bir plakçı galerisini geziyorum. O devrin özelliği olan long playler’den alacağım. Bir bölüm İdil Biret’e ayrılmıştı. Diğer bir bölümde de Suna Kan long playler’i satılıyordu. Çok gururlandım. O zamanlar yurtdışında bir Türk sanatçının ismine rastladığında gururlanırdınız. Benim için yine öyledir. BİR ŞİİR YAZSAM HERKES SEVİNSE KURAKLIK BİTSE YAĞMUR YAĞSA İNCE İNCE TOPRAK SEVİNSE. SİLAHLAR SUSSA KİMSE ÖLMESE. HERKES GÜLSE EĞLENSE. HERŞEY NE GÜZEL OLUR BİR ŞİİR GERÇEKLEŞSE. Dünyada iki çeşit insan varmış. Bir: Sayı saymasını bilenler. İki: Sayı saymasını bilmeyenler. Bence daha çok çeşit vardır canım. Eskiden kategorize edilmiş şekliyle atletik, astenik, piknik tipler diye ayrılırdı. Sonra baktılar ki bu kadarı yetmiyor, saymayı bıraktılar. İyi de oldu, çünkü her geçen gün yeni bir tip çıkıyor ortaya. Mesela bundan yirmi yıl kadar önce, bu tip politikacılar var mıydı? Belki vardı da biz bilmiyorduk ya da ortaya çıkmak için zamanını kolluyorlardı. Şimdi ortadalar işte. Bakın bütün dünyaya, göreceksiniz... Rüşvet yiyen zengini, işçi düşmanı olanı, gaf üstüne gaf yapanı, şımarık olanı, kabadayı olanı... Sürüyle... Allah bizi bu tiplerden korusun. Amin. Çok şükür biz bu bakımdan çok şanslı bir toplumuz. (Nasıl yani?) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu bir deyim. Son zamanlarda sık sık duyuyoruz. “Mevzunun altını dolduralım... Altını doldurmak gerekiyor...” Bunun gibi sözler. Benim bildiğim “altını doldurmak” bebekler için kullanılırdı. “Kerata yine altını doldurdu, bezini değiştirelim.” Ben bir tek bu şekilde kullanıldığını bilirdim. O nedenle de kimseye: “Tamam, meseleyi anladım ama altını doldur” diyemiyorum. Aklıma hemen bebekler geliyor. Yani “Boş konuşma, konunun altını doldur” gibi söylemlerde bulunamıyorum. “Sıkıntı yok” diye bir laf da çıkarmışlar, sıkıntının en yoğun oldu zamanlarda. Eskiden de atasözü niyetine kullanılmış hatta günümüze kadar gelmiş pek çok saçma söz yok mudur? “Bana dokunmayan yılan bin yaşasın.” Çocuğunu soktu, ölüyor... “Her koyun kendi bacağından asılır.” Koyunlar için doğru olabilir ama sen insan değil misin, yoksa ben mi yanılıyorum? Eskiden icat edilmiş sözlerin bu gibileri, örgütlenmeyi önlemek amacıyla yapılmıştır. 1963 yılında ilk turnemi yaptım. 2020 yılına kadar dolaşmadığım pek az yer kalmıştır. Çok şükür, her gittiğim yerde dostluklar gördüm. Toplumumuz iyi niyetli ve gönlü zengindir. Sanatçısına hep iyi davranmıştır. Edirne ve Van’ı gördüm. Karadeniz’de görmediğim kent kalmadı. Ege, Akdeniz yakından bildiğim yöreler. İç Anadolu, Güneydoğu bildiğim yerler. Altmış yıla yakın süre dolaştım durdum. Son zamanlarda ise bazı yerlere gidemez olduk. AKP’li belediyeler bize salon ve mekân vermediler. O kadar ki bazı arkadaşlarımın tiyatroları o kente giremedi bile. Ben bu konuda biraz daha şanslıyım. Her ne kadar istenmediğim yere gitmem felsefesi bende ön planda olsa da oralara da gitmemiz lazım. Birine çağrılı olarak gittim ve politik bir oyun oynadık. Bizi çağırdıklarına çağıracaklarına pişman oldular. Çünkü çok açık şekilde mevcut hükümeti destekliyorlardı. Ama tiyatro muhaliftir. Tiyatrocu da. Bunu anlayamamışlar önceden. Bir tatsızlık olmadı ama bir daha çağırmadılar. Ne fena değil mi? “Arkadaşlar, Türkiye devletinde ve Türkiye devletini kuran Türkiye halkında hükümdar yoktur ve olmayacaktır.” İlker Başbuğ’un büyük emek vererek yazdığı son kitabı “İdealim: Çağdaş Türkiye”den alıntı. Tarihe biraz yakından bakarsanız iyi olur. Suriyeliler ile kardeşliğimiz nereden geliyor?... Ben yakından bakmaya çalıştım, araştırdım, bulamadım. İngiliz casusu Lawrence, Araplarla çok yakından ilişkiler kurmuştu. Hatta daha da çok yakın. Hep birlikte Türklerin aleyhinde çalıştılar. Başarılı da oldular. Tarihe yakından bakın.",https://www.cumhuriyet.com.tr/yazarlar/mujdat-gezen/suna-kan-2091795
Müjdat Gezen,‘Yalan’,05 Haziran 2023 Pazartesi,"İçimizde hiç yalan söylememiş olan var mıdır?... Bence yok. Genel olarak insanoğlu yalana sığınma gereksinimini duyar. Hatta “Beyaz Yalan” diye bir şey bile uydurmuştur. Yalanı iyi kullanan siyasi partiler, bütün dünyada iktidar olmuşlardır. İnsanoğlu kendi de yalan söylediği için, yalan söyleyen politikacılara yabancılık hissetmezler. Ülkenin ekonomik durumu, adalete bakışı, genel olarak bazı kesimlerdeki seçmeni pek ilgilendirmez. Dünyanın bütün sosyal bilimcileri bu konuda kendilerine göre bazı açıklamalar yapsalar da asıl neden bence insanoğlunun “yalan”la olan yakın ilişkisidir. Bizde “Yalandan kim ölmüş?” diye atasözü bile vardır. Hatta kardeşim Uğur Dündar, bunu bir kitabına isim yapmıştır. Tiyatromda kapalı gişe oynadı oyunu. Seyirci akın akın geldi “Yalandan kim ölmüş?” lafını duyunca... Anlayacağınız; yalan toplumların vazgeçilmez bir parçasıdır. Ahlaksızca ama böyle işte... Cihangir’deki evimizin alt katında otururdu. Elif’i çok severdi. Hiç evlenmemişti ve çocuğu yoktu. Elif iki üç yaşlarındaydı o zamanlar. Bizim salonun penceresinden baktığımızda onu hep dikiş dikerken, kostümlerini hazırlarken görürdük. Arada bir bizim kata çıkar, Elif’le konuşurdu. Bir devlet dairesinde çalıştığı için maaşı yetişmiyordu. Bu nedenle geceleri başka kılıkta Kulüp 12’de şov yapıyor ve çok beğeniliyordu. Ünlü oldu. Çünkü çok büyük bir yetenekti. Kimse onun yaptığı işi yapamazdı. Bir erkek olarak kadın kılığında sahneye çıkıyor, doğaçlama yapıyor ve sesi güzel olduğu için arada bir şarkı söylüyordu. Zaten kanto işi sanki onun içindi. Giderek yoruldu ve yaşlandı. Biz taşındık önce Cihangir’den. Anadolu yakasına geçtik. O da öyle yaptı. Kendine harika bir saray yavrusu yaptırdı. Giderek sağlığı bozulmaya başladı. Bir müzikal koyuyordum sahneye: “Gel bir görün git, seni yormayacağım” dedim. “Artık yapamam, kendimi çok yorgun hissediyorum” dedi. Kimsesi yoktu. Bütün servetini eğitim vakıflarına bağışladı. Ve bir gün çekti gitti bu dünyadan. Çok mutlu bir adam değildi Seyfi. Devlet memurluğundan “Huysuz Virjin”e geçmesi kolay olmadı. Yıprattı onu. Sonunda çekti gitti işte. Hoş seda olarak hep kulaklarımdadır sesi. “Katina’nın elinde makası dikemez ah dikemez.” Klasik Batı müziğinde o kadar çok değerli besteci var ki. Bunları birbirinden ayırmak, karşılaştırmak olası değil. Ama benim en sevdiğim Çaykovski’dir. Rus bestecilerin hepsinin ayrı bir yeri vardır bende. Gelgelim Çaykovski bir başkadır. Patatit Senfoni, İtalyan Kapriçyosu, Kuğu Gölü Bale Süiti anlatılmaz derinliktedir. İtalya’da bir otelde kalıyor, karşısında askeri garnizon var. Her gece yat borusu çalıyor. Çaykovski bu melodiden etkileniyor ve “İtalyan Kapriçyosu”nu besteliyor. Askerliğini yapan erkekler bilirler. Yat borusu çalar garnizonlarda ve yatarız. Ama uyu uyuyabilirsen. Aklına doğduğun yaşadığın şehir, annen, baban, arkadaşların, yakınların gelir. Dön sağa dön sola... Moskova Çaykovski Konservatuvarı’nı görmek gerekir. İki üç salonu var ama ana salon dünyada çok az yerde var. 1866 yılında kurulan bu okuldan, çok sevdiğim ve piyano konçertosuna deli olduğum büyük besteci Rahmaninof da yetişme. Çaykovski bir kadınla evlendiğinde gönlünde yatan aslan bir erkek. Bunalıma giriyor... Ben Dede Efendi’yi de Itri’yi de Selahattin Pınar’ı da Âşık Veysel’i de severim. Onların yeri ayrı. Ama şu anda kulaklarımda İtalyan Kapriçyosu çınlamakta. Yat borusuyla başlıyor. Yatalım o zaman. 1962 yaz sezonu. İ.B Şehir Tiyatrosu yaz temsillerini Rumelihisarı’nda yapardı. Muhsin Hoca’nın (Ertuğrul)  İstanbul seyircisine bir armağanıydı bu. O yıl. “Makbet” oynuyoruz. Ben yine figüranım. Bir ziyafet sahnesi var. Hisarın tam ortasında bulunan yuvarlak alan sahne. Fakat hoca, surları da kullanıyor oyunda. Giriş kapısının hemen sağında surların gezinme yeri var. Oraya kocaman bir ziyafet masası koydular. Masadaki altı kişinin biri de benim. Sırtım seyirciye dönük olarak oturuyorum. Ama yevmiyemi veriyorlar. Masada her türlü yiyecek var. Bir de tavuk yapmış butafor. Tahtadan. İlk oyun. Ben tavuğu aldım elime. Uzaktan da görülüyor tabii. Masaya hızla vurunca “taaak” diye bir ses çıktı. Tavuktan öyle ses çıkmaz. Tavuk tavuktur neticede. Masaya vurma sesi hisarın akustiğinde çok yankı yaptı. Tavuk ölü olduğu için yankı da yapmamalı. Herkes ister istemez sesin geldiği yöne baktı. Elimde tavukla kala kaldım. Yani müsebbip alenen görülüyor. Bir hafta ceza aldım. Ayıptır bu yaptığım. Hiç normal değil. Ama o zaman on sekiz yaşındaydım ve normal olacak kadar... Neyse...",https://www.cumhuriyet.com.tr/yazarlar/mujdat-gezen/yalan-2087713
Müjdat Gezen,Boş veeer,29 Mayıs 2023 Pazartesi,"“Şikâyet bilmeyen kalbim, kanar, hep aynı eldendir.” Alaturka bir şarkının aklımda kalan bir güftesidir bu. Ben şikâyet sevmem. Kimseyi şikâyet etmedim yaşamım boyunca. Şimdi de kendimle dertleşirken araya siz girdiniz. Yoksa dert benim derdim. Şikâyetim de ortaya... Acımı yıllarca içime attım durdum. Şimdi de satırlara dökerken araya siz girdiniz. Yoksa bir kastım yok yani. Okulumu yaktınız, yurtdışına çıkmamı yasakladınız, onlarca dava açtınız, hiçbir ulusal tv kanalına çıkartmadınız, bulmacalardan adımı ve resmimi çıkarttırdınız, öğrencilerimin bir bölümüne sırf MSM’li diye dizilerde iş vermediniz, ekmeğimle oynadınız, trollerinizle hücuma geçip hakaretler yağdırdınız ve daha buraya sığdıramayacağım kadar kötülük yaptınız. Bunları yaparken hiç yüreğiniz sızlamadı ve utanmadınız. Siz nasıl Müslümansınız yahu?... İnsanları Allah’la aldattınız ve devam ediyorsunuz. Şikâyet etmeyeyim dedim dedim ama olmaz ki... Böyle de yapılmaz ki... Amerika gerçekten acayip bir ülkedir. Bir genç adamın mesleği kaldırım aramacılığı. New York’ta yaşıyor. Kaldırımların aralıklarındaki boşlukları küçük fırçalar ve küçük kancalarla, kaldırım aralarına düşmesi muhtemel altın, elmas gibi değerli eşyaları araştırıyor. Bununla kalsa iyi. Buluyor da. Bunları satıp evini geçindiriyor. Kaldırım aralarına böyle küçük parçaların düşmesi olası demek ki. İstanbul’da lodosçular vardı. Devrin çok ünlü iki oyuncusu Timuçin Caymaz ile karısı Mürvet Sim lodosçuydu. Plajları gezerlerdi akşamüzeri ve genellikle lodos esintisi sonrasında buldukları altın ziynet eşyalarının haddi hesabı yoktu. Oyunculuktan kazandıkları bu işin yanında devede kulak kalırdı. Küpe, yüzük, künye, bilezik... Hepsi altın. Getirip gösterdikleri olurdu, şaşırırdık. Amerikalı genci görünce aklıma bunlar geldi. Diyebilirsiniz ki: “Bize ne bundan?” Demeyin. İşsizlik almış başını gidiyor. Pekâlâ, lodosçuluk yapılabilir. Memlekette işsizlik falan yok. Bakın işte size iş. Ama bunu da beğenmiyorsanız, bakan haklı yani. Size de iş beğendiremiyoruz. Sanatçı, başkalarının tarifi üzerine sanat yapmaz. Sanat zaten bizatihi bir karşı çıkmadır. Sanattan en ufak nasibini almamış kişiler sanatı ve sanatçıyı tarif edemezler. Ya da tarif ederler ama kimse ciddiye almaz. Dünya var olduğu günden bu yana sanat var. İnsanoğlu dünyaya geldi, mağarasının kapısını yaptı. Mimar gibi. İçine resimler yaptı. Diğer bütün sanat dallarını denedi. Yaptı, güzelleştirdi. Dünyayı güzelleştirdi. Öyle, oturduğun yerde, sanat şudur, sanatçı böyle olmalıdır gibi kendine göre tariflerde bulunamazsın. Sen ne iş yapıyorsun? Manavsın öyle mi? Tamam. En iyi sen bilirsin hangi kirazın daha iyi olduğunu. Kavunu da en iyi sen seçebilirsin. Ama sanatı kendi kafana göre tarif edemezsin. Otur karpuzunu sat, dükkânına sahip çık yeter. Seni küçümsediğimden değil bu söylediklerim. Senin, benim mesleğimi küçümsediğinden dolayı söyledim. Manav yerine politikacı olsan da. ABD ile SSCB, yani Amerika ile Sovyetler’in uzay yarışına bir türlü akıl erdiremem. İnsanlık için büyük bir adım falan palavrasına da hiç inanmamışımdır. Açıkça bir prestij savaşıdır bu. Soğuk savaş yıllarının pahalı oyuncakları. “Önce sen uçtun, ben uçtum” hikâyesi. İlk köpek Laika’yı Ruslar gönderdi, ilk kozmonot Yuri Gagarin uzay boşluğuna çıktı, Amerikalılar Ay’a ayak bastı falan. Bırakın bu ayakları. Kime ne yararı oldu onu söyleyin. Yıllarca bunlarla uğraştılar. O işe harcanan para ile insanlık için neler yapılmazdı? Ama bu iki süper güç, daha süper olmak için çocukça bir çaba gösterdiler. Bir ara, Ay’dan getirdikleri taş parçası İstanbul’a da geldi. Gittim gördüm. Taştı. Eee sonra? Taş işte. Ay’dan gelmiş. Eski bir laf geldi aklıma. Biz böyle uydurmuştuk: “Aydan gelen uya gider” diye. Astronotun karısı geri dönen kocasına ağlayarak sormuş: “Utanmadın mı beni uzayda aldatmaya?” demiş. Astronotun cevabı kısa: “Boşluktaydım.” Eskiden hangi boş dükkânın önünden geçsem: “Burası ne güzel tiyatro olur” diye geçirirdim içimden. Bu alışkanlığım artık devam etmiyor. Çünkü yine öyle bir günde buldum o dükkânı ve yaptım. Hem de iki tiyatro salonu sığdırdım içine. “29 Ekim Salonu” ve “Savaş Dinçel Sahnesi”. Ayrıca yazlık evimin bodrum katı da tiyatro salonudur. Ama itiraf edeyim: Arada gözümün kaydığı oluyor boş dükkânlara. Hele bu aralar, hepsi ya kiralık ya satılık. “Yüzüme iyi bak Hangimiz daha içten Hangimiz daha oynak? Yüzüme iyi bak Ve Ne ben senden daha beyazım Ne sen benden daha ak. 2003” “Mutluluğun önündeki en büyük engel bilgisizliktir.” Sokrates",https://www.cumhuriyet.com.tr/yazarlar/mujdat-gezen/bos-veeer-2085674
Müjdat Gezen,Bel fıtığı,17 Nisan 2023 Pazartesi,"Bizim toplumumuzda en sık görülen hastalıklardan biriymiş bel fıtığı. Yıllar önce beni de buldu ve hiç gitmedi. Geçen yaz, o salgın döneminde sağlık ocağına giderek on iğneyi her gün olmak zorunda kaldım. Yürümek iyi gelir diyorlar ya. Evde, evin içinde yürüyorum haliyle. Fakat kırk elli adım sonra ağrı başlıyor, yürümeyi engelliyor. O zaman dinleniyorum biraz. Sonra yeniden yürümeyi deniyorum. Bu konuda herkes bir öneride bulunuyor biliyorsunuz. Herkes doktordur ve herkesin ailesinde veya bir yakınında bel fıtığı vardır. Sağ olsunlar, hepsi tavsiyelerde bulunurlar. Ama acıyı, ağrıyı çeken sonunda bel fıtığı hastası olur. Kötü. Ama ne yaparsınız ki bunu çekmek zorundayız. Ameliyat yapmıyor doktor arkadaşlarım. Hastanede yattım. “Bununla arkadaş ol, ameliyat yok” dediler. Hem de sevdiğim kardeşim, bu işin uzmanı Azmi Hoca söyledi. Yattım üç dört gün, taburcu oldum. Azmi Hamzaoğlu’nun denetimine girdim. Başlıca yapmam gerekenleri anlattı. Hareket, yürüme. Yürüme meselesi canımı sıkıyor işte. Bir bu kadar daha yaşadığımı düşünsek... 1919. Mustafa Kemal Şişli’deki evine Kazım (Dirik) Paşa’yı davet eder. “Kazım Paşa, siz o bölgeyi iyi bilirsiniz. Samsun’dan başlamak istiyorum, ne dersiniz” diye sorar. Küçük Bandırma vapurunda Kazım Paşa da olacaktır. Marmara’da posta vapuru olarak çalışan vapur Karadeniz gibi bir açıklığı, fırtınası fazla denizde hiç sefere çıkmamıştır. Tekne İstanbul’dan hareket eder. Mustafa Kemal kaptana sorar: “Karadeniz’e hiç çıktın mı?” Kaptan tek kelimeyle yanıtlar: “İlk.” “Benim de” der Mustafa Kemal. Kazım Paşa, Cumhuriyetle birlikte İzmir’e vali olarak atanır. O sıralarda genç tiyatro sanatçısı Muammer Karaca İzmir’e turneye çıkar. Orada genç bir kız Muammer Karaca’ya gönlünü kaptırır. Muammer deli dolu bir tiyatro sanatçısı. Kızı kaçırır. Fakat kız Kazım Dirik Paşa’nın kızı Şükran Dirik’tir. Kazım Paşa peşlerine adamlarını salar. Araya Atatürk girer. Evlenirler Şükran Dirik ile Muammer Karaca. İstanbul’a yerleşirler. Muammer çapkındır. Bir gün Şükran Hanım’a bir haber gelir ki felaket. Muammer Karaca bir hanımla tiyatronun kulisindeki özel odasında birliktedir. Şükran Hanım hızla Muammer Karaca’nın bulunduğu oda kapısını açar. Yatakta bir hanım sanatçı ile Muammer Karaca. Şükran Hanım kapıyı vurduğu gibi çıkar. Muammer Karaca peşinden koşar: “Şükran bir dakika dur” der, “Sen ne zannettin?” “Neyi ne zannettim Muammer Bey, daha ne olacaktı?” “Prova da mı yapmayacağız Şükran?” Sürükleyici Bir Sürüş Deneyimi DS Automobiles Şimdi Keşfet Bunları bana tiyatromun müdürü Şükran abla anlatmıştı. Gelecek oyunun provasıymış o sahne. Muammer ağabey demiş ki: “Gel oyunu seyret, bak bakalım o sahne var mı, yok mu?” Hemen Beliğ Selönü’ye (Muammer abinin oyunlarına sahne ve espri yazardı) öyle bir sahne yazdırmış. Şükran abla oyunu izlediğinde aynı mizansen var. Şükran abla bana, “Bak Müjdat, görüyorum ki sen yakında ünlü olacaksın. Çevrende pek çok genç güzel hanım bulunacak. Eğer başına böyle bir şey gelirse inkâr et. Benim hâlâ aklımın bir köşesinde acaba bir şey olmamış mıydı sorusu vardır. Çünkü Muammer Bey’e inanmak istiyordum” demişti. İkisi de nur içinde yatsın. Biri patronum, biri müdürümdü. Depremde yıkılan binaların yüzde 70’i son imar affından yararlanmış. O affı çıkaranlar çok dua alıyor olmalılar... Aftan kimler yararlandı acaba? Asıl amacı neydi? Hazine’de para kalmadığı için o af çıktı diyenler var. Yolunu bulanlar için çıktı diyenler var. Bir sürü laf dolaşıyor. Biz sonuca bakalım. Bunca can gitti mi gitti... “19 Mayıs 1919, İzmir’i işgal. Ben aynı günde İstanbul’u terk. O kara günde Karadeniz’de. Üç sene dört ay. 10 Eylül 1922, bugün İzmir’deyim. Bugün Akdeniz’deyim.” Bir rüya görmüş gibiyim... Bu satırlar İlker Başbuğ’un son kitabı “İdealim: Çağdaş Türkiye”den. Başbuğ tüm kitaplarında olduğu gibi bu kitabına da çok emek verdi. Dostum, kardeşim, Atatürk konusunda çok araştırma yaptı yıllardır. Bir yapıtı oyunlaştırıldı ve benim tiyatromda sahnelendi. İlker Başbuğ o yıl “en iyi oyun yazarı ödülü” nü aldı... Emekli olduktan sonra boş oturmayanlara ben çok saygı duyuyorum. Hele konu Atatürk ise.",https://www.cumhuriyet.com.tr/yazarlar/mujdat-gezen/bel-fitigi-2072224
Müjdat Gezen,‘Açık taban’,03 Nisan 2023 Pazartesi,"Kemal Kılıçdaroğlu “Adalet Yürüyüşü” yapıyordu. Bel fıtığım var. Ama bu yürüyüşe katılmak istiyorum. Uğur’la birlikte, yürüyüşün son yetmiş kilometresindeki bölgeden katıldık. Uğur yürüyüşçüdür. Kilometrelerce yürür. Ben ise yürüyemiyorum. Gittik. Kemal Bey’le yan yana gidiyoruz. Yetişmem olanaksız. Yine de iki kilometre kadar yürümüşüm. Arabama bindim. Mola yerine gidip park ettik. Kemal Bey yürüyüşüne mola verip karavanında duşunu yaptıktan sonra Uğur’la beni bekletmek istemediğini söylemiş Atila’ya. (Sertel, İzmir milletvekili.) Gittik karavanına. Duştan çıkmış. Genç bir sağlıkçı ayaklarına pansuman yapıyor. Ben hiç böyle bir şey görmemiştim. Ayak tabanları açılmıştı, yaraydı, eti görünüyordu. Şaşırdım. “Böyle nasıl yürüyorsunuz?” dedim. “Az kaldı yarın bitiyor” dedi. Yaraydı ayakları. İşte cumhurbaşkanlığına giden yolculuğu bence o gün başlamıştı Kılıçdaroğlu’nun. Eşi yanındaydı. İkisi de alçakgönüllü, orta halli bir aileyi simgeliyorlardı. Çok duygulandım. Ben o gün sevdim O ADAMI. İyi bir insanla karşılaşmıştım. Kendi gibi bir adamdı işte. Gandi gibiydi ve kendi gibiydi. Gıllısı gışlışı yoktu. Ülkemin on üçüncü cumhurbaşkanlığına giden yolda böyle bir insanı tanımaktan mutluluk duymuştum. Sevenlerini yanıltmadı. Artık seçim yaklaşıyor. Yolu açık olsun. Umudum o ki iyi bir cumhurbaşkanımız olacak. Dilimizde ilginç sözler vardır, “Kör kütük sarhoş”, “Kütük gibi adam”, “Nüfus kütüğün neresi?” gibi... Ben RTÜK’ü bu sözlerin hiçbirine benzetmiyorum. RTÜK 15 Mayıs’tan sonra gidici olduğu için, düşmüşe vurulmaz. Durmadan demokrat kanallara ceza yağdıran bu acayip yer, artık ipin ucunu tamamen kaçırmış durumda. En son Show TV’ye ceza kesti. Ayıptır. Halk TV, Tele1’e durmadan ceza kes, sonra orada oturmaya devam et. Yok öyle yağma. İsviçre çakısını bilir misiniz? Ben en son bir arkadaşıma armağan ettim. Çoklusu çok fonksiyoneldir. Her işe yarar. Kürdanı bile vardır. Bazıları daha basittir. Çakıdır sonuçta. Ama İsviçre çakısı artık bir deyim olmuştur günümüzde. Çok konuda işe yarayan adama “İsviçre çakısı gibi adam” derler. Çakı gibi tabiri de vardır ama konumuz o değil. Konumuz çok fonksiyonlu adamlar. Oraya bağlayacağım izninizle. Benim İsviçre çakım Barış Dinçel. Savaş’ın oğlu olduğu için değil, ülkenin en iyi dekorcularından, bence en başta geleni olduğu için buraya aldım. Ayrıca Savaş’ın oğlu benim de oğlumdur. O nedenle de burada onu ansam kim karışır? Siz onu yakından tanırsanız, iyi ki yazmışsın dersiniz. En çok ödül alan dekorcu olması Barış’a pek bir şey yazmaz. Dekorlarını kaçırdıysanız benim tiyatromun arka kapısındaki sokağa gelin. Duvarı görün. Açıkhava müzesi, çünkü Barış’ın Galata Kulesi orada. Girip içeri 7 Kocalı Hürmüz’ün evini görün. Onu da Barış yaptı. Pera adlı oyunumu görmediyseniz gelin dekorunu görün. Tamamı değil ama bir bölümü yine lokalin duvarlarını süslüyor. Telefonlaşırız. Beni sürekli olarak başka bir isimle arar. Yani Barış değildir arayan. Harika taklit yapar, Savaş gelir sanırsınız. Oğlunun birinci yaş gününü bizim evde kutladığımızda ne çok eğlenmiştik. Barış dekor dâhisidir. Yaratıcılığı en yüksek seviyededir. Tek kusuru çok hızlı motosiklet kullanmasıdır. Benden bu konuda epeyce zılgıt yemiştir. Karısı Bihter Dinçel müthiş bir oyun yazarı ve oyuncudur. Savaş’ın yadigârları, Sumru, Barış... Hepsi güzel. Tek eksiğimiz o yok.",https://www.cumhuriyet.com.tr/yazarlar/mujdat-gezen/acik-taban-2067495
Müjdat Gezen,Anglosakson,12 Haziran 2023 Pazartesi,"Seçimlerde yüzde 88’e varan oranda yurtdışı oy alan Kılıçdaroğlu’na, Avustralya, İngiltere, Kanada, USA gibi Anglosakson kökenli ülkelerden bu oyların geldiği malumumuz. Tıpkı bizim kıyılardan, sahillerden gelen oylarla bir benzerlik arz ediyor. Nedenini siz biliyorsunuz. Benim fazla bir bilgi aktarmama gerek yok. Okuma yazma oranı meselesi. Diğer Avrupa ülkelerinde Erdoğan’a yüksek oylar çıktı. Oy kullanan o kitleler yaşadıkları ülkelerde genellikle sol partilere oy veriyorlar. Yok yok. Bir terslik yok. Mesele çıkar meselesi. Çünkü Avrupa’daki sol partiler yabancı işçilere karşı değiller. Tam tersine onların haklarını savunuyorlar. Mesele çıkar meselesi o kadar. Ama asıl sorun şu: Seksen yıldır bu ülkenin vatandaşıyım. Vergilerimi verdim, veriyorum. 24 ay askerlik yapıp vatani görevimi yerine getirdim. Ama benim, bu yaştan sonraki kaderimi Afgan, Suriyeli ve bu ülkeyi terk edip hayatını Avrupa’da kazananlar tayin etti. Ben böyle demokrasinin... *** Modanın kalbi Paris’te bir sokak: Terziler Sokağı. Bir dükkânın tabelasında “Dünyanın en ünlü terzisi” yazıyor. Diğer dükkânda “Fransa’nın en ünlü terzisi” yazıyor. Son dükkânın tabelası da şöyle, “Bu sokağın en ünlü terzisi”. Tercih sizin. Elbisenizi hangisine diktirirseniz diktirin. *** Demokratlar için bu seçim sonucundan daha kötü ne olabilir ki? Cevap: Bundan önceki seçim. *** Tanıdığım en güzel kadınlardan biriydi. Her ne kadar o ırkın kadını da erkeği de güzel olsa bile Vera bir başkaydı. Yoksa koca Nâzım, karısını boşayıp Vera ile evlenir miydi? Belki de evlenirdi çünkü deli gönüllüydü o. Yollarımız o kadar çok kesişmiş ki Nâzım Hikmet’le. Hep sonra hatırlamışım ben o günleri. Küçüktüm. Ömer Deniz’in yanında oyuncakçı çıraklığı yaptım. Ömer abinin Nâzım’la olan hikâyesini yıllar sonra öğrenebildim. Sonra 1961 yılında Piraye Hanım teyzenin evinin bahçesinde oyun provaları yaparken yeni yeni işin farkına varmaya başladık. Daha sonra şiirlerini ezberledik. Bir gün Moskova’ya gittim ve Nâzım’ın evinde Vera ile tanıştım. Yanında Ekber Babayef vardı. Tercüme işini o yapıyordu. Ben bu öyküyü hem Çizgilerle Nâzım Hikmet kitabımda hem de başka kitaplarımda anlattım. Tekrarlamak istediğim sadece Vera’nın ne kadar etkileyici bir kadın olduğudur. Şimdi ikisi de aynı yerde yan yana yatıyorlar. *** Öyle bir şey yap ki dünyayı değiştir. Hiç kuşkusuz bu, güneşin batıdan doğması değil, kötülüklerin tamamen son bulması değil, savaşların bitmesi değil... Bunları tek başına yapamazsın. Ama öyle bir şey yaparsın ki dünya değişiverir. Yazlar kış olmaz, yağmur gerektiğinde yağmaz ama öyle bir şey yaparsın ki dünya güzelleşiverir. Bunun ne olduğunu ben sana söyleyemem. Sen kendin bulacaksın, kendin yapacaksın. Ne yaparsın, nasıl yaparsın, onu ben bilemem. Ama sen insansın ve istersen yapabilirsin. Sadece biraz emek gerekiyor, o kadar. Hayat da öyledir, emek ister. Dünyaya emek verenler, dolayısıyla sana bir şeyler vermiş olurlar. Sen de öyle yap. İnan, çok zor değil. Yaparsın. Yeter ki iste ve yola çık. Başlamak başarmanın yarısıdır. Düşünmeye başlamak da dörtte biridir. Şimdi düşünmeye başla, sonra eyleme geç ve sonra yap. Kesinlikle başarı gelecek. Biraz emek yeterli olacaktır ve o zaman göreceksin ki dünya güzelleşiyor. *** Zamansız açan Bir çiçek düşün Mesela, Erken mi solar Acaba Zamansız açtığından? Yalnızlığım böyle bir şey benim. Böyle oluyor Zaman zaman. 2019 *** Eskiden, bahar gelince ben hissederdim. Hatta görürdüm, yaşardım, gülümserdim. Yine bahar geldi dediler. Ne geldisi gitti, hatta yaz bile gitti. Çünkü ben seksen oldum artık Ve içimde mevsimler bitti.",https://www.cumhuriyet.com.tr/yazarlar/mujdat-gezen/anglosakson-2089682
Müjdat Gezen,Hitler,08 Mayıs 2023 Pazartesi,"Hitler’in propaganda bakanı Goebbels, “Kendi yaptığımız hataları karşı taraf yapmış gibi gösterip hücum edeceğiz” demişti. “Polonya kuvvetleri radyomuzu işgal etti” haberini yayarak Alman halkını galeyana getirdi. Hitler, “Alman halkı bu durumu affetmez” diyerek Polonya’yı işgal etti. İktidar bu konuda dersine iyi çalışmış ama nafile. Artık hiçbir yalanları tutmuyor. Onlar da bunun farkında olduklarından milleti korkutma yolunu deniyorlar. Millet bunu da yemiyor çünkü kimin korktuğunun farkında. Vaktiyle FETÖ ile birlikte çalışmış olan AKP kadroları bildik senaryoları şimdi seçim için hazırlıyorlar. Gelgelelim halk bunu da yemiyor. Çok zor durumdalar. Bir hayvan dostu olarak çocukluğumdan beri kedi, köpek beslerim. Gözlemciliğim mesleğim gereğidir. Köpek, korktuğu zaman havlar ve saldırır. Dünyanın en sevimli yaratıkları, belki konuşabilseler yalan da söyleyebilirler. Hayvanlara sevgim sonsuz ama yine de onlarla evlenmeyi hiç düşünmedim. Düşünenler varmış, öyle diyorlar. Alt beyin denen şey öyle çalışır. Kimin aklına gelir bir hayvanla evlenmek? Böyle bir şeyi düşünebilen beyin, her şeyi düşünebilir. Biraz psikolojiden anlayan herkes bunun farkına varır... “Vur de vuralım, öl de ölelim” diyen bir avuç zavallıya bir bakan “Onun da sırası gelecek” diyebiliyorsa bu faşizan bir yaklaşımdır. Halk her şeyin farkında. Bunlar sırça köşklerinde oturup yalanlarını sürdüredursunlar, muhalefeti aşağılamaya devam etsinler, 14 Mayıs’ta yanıtını halktan alacaklar. Kızgın Bekir de sertleşiyormuş. Ben ilk defa, sertleştikçe yumuşaklaşan birini görüyorum. Fıkra gibi adam. Hani birine sormuşlar ya, “Adın ne?” diye. “Mülayim” demiş. “Sert olsan ne yazar” demişler garibana. Bu kirli dil hepsinde var. Ayrıca bu iktidara yakışıyor da. Korktukları için korkutmaya çalışıyorlar ama ne fayda... Bunlar halktan kopunca halk da bunlardan koptu. Durum bu kadar açık, ortada... Şimdi yakında “Altın madeni bulundu” haberini de duyabiliriz. Petrol bulunur hep seçimden önce. Bunu bilmeyen yok. Z KUŞAĞI... Top sizde. İster auta atarsınız, ister gol atarsınız. Tercih sizin... Bir kuş avcıya yakalanmazsa, bir balık oltaya takılmazsa iki ihtimal vardır. Ya avcı ve balıkçı acemidir ya da kuş ve balık şanslıdır. Ama bu iki durum da insan için farklıdır. İnsan işini şansa bırakmayacak kadar akıllıdır. “Bu benim kaderimmiş” deyip geçemez insan. Milli Piyango, kumar işleri falan beyhudedir. Emek olmadan yemek olmaz. Al piyango biletini, yat sırtüstü, sonra “kader” de. Ben Milli Piyango bileti alanların durumlarını anlıyorum. Ekonomik. Oradan bir şeyler gelirse belki düzlüğe çıkarız diye düşünüyor olabilirler. Ama bu çıkar yol değildir. Bileti zevk için al, heyecanlan. “Acaba bana çıktı mı?” diye oyalan falan. Bunlar benim çok iyi bildiğim işler değil. Ama ben (daha önce de söylediğim gibi) hiç Milli Piyango bileti almadım. Zaten adı milli kaldı ama kendi ne durumda Allah bilir. Altan Erbulak çok büyük bir karikatürist, müthiş sahne sempatisi olan bir oyuncu ve büyük bir dost ağabeyimdi. Birlikte çok çalıştık. GÜM’de karikatür çizerken her an birlikte olduk. Kendi ağzından dinlediğim ve çok ilginizi çekeceğini umduğum bir olayı anlatacağım: Roma Olimpiyatları. Altan ağabey çalıştığı gazeteyi temsilen Roma’da. Amerikan Milli Takımı az sonra havaalanına inecek. Çok ünlü biri de var yüzme milli takımında: Johnny Weissmuller. Tarzan filmlerinin unutulmaz yıldızı. Harika bir yüzücü. İlk kez şampiyon olduktan sonra Hollywood peşine düşüyor ve Tarzan rolü ona veriliyor. Tabii ki Tarzan çok iyi yüzen biri. Oğlunun ismi Boy, karısının ismi Jeyn. Amerika’dan gelen uçak alana iniyor. Altan ağabey alanda. Veee, uçaktan Johnny Weissmuller iniyor. Oradaki gazetecilere el sallayarak “Hellooo girls” diyor. Tarzan biraz, hatta daha fazla yumuşak biri. Benim için sorun yok. Ayrıca soran da yok zaten. Amerika için ise bu mesele bile değil. Adam iyi yüzücü ve olimpiyat şampiyonu, ayrıca Tarzan. Yıldız oyuncu. Altan ağabey bunu bize ilk anlattığında çok şaşırmıştık. Sonra düşündüm. Bu adamın tercihleri mi önemli yoksa ne yaptığı mı? Hem Hollywood yıldızı hem olimpiyat şampiyonu. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ama biz toplum olarak önyargılı olduğumuzdan “Bu nasıl olur?” demiştik. Bal gibi olurmuş meğer. Beklerken Bana bir şeyler oluyor Kamil Abi, Bir telaş, bir heyecan son günlerde Misafir bekler gibiyim Dört dönüyorum evin içinde... İçime doğuyor Kamil Abi Hemen temizlenecek evimiz Hamam böcekleri, fareler yok olacak Ve gelecek, ne zamandır Beklenen misafirlerimiz Bizim ev çok değişecek Her odasına ışık girecek Yeter ki, şu misafirler gelsin Yüzü gülecek, büyük, küçük Evdeki herkesin. Kandemir Konduk",https://www.cumhuriyet.com.tr/yazarlar/mujdat-gezen/hitler-2078784
Müjdat Gezen,Hermafrodit,06 Şubat 2023 Pazartesi,"1981 yılı. “Atatürk 100 Yaşında” projesi ile bir grup Paris Unesco binasında Türk tiyatrosundan örnekler vermek üzere Fransa’ya gönderildik. Ben Karagöz, meddah, tuluat ve ortaoyunu bölümünü temsil ediyordum. Münir Özkul, Perran Kutman, Nevzat Açıkgöz’le birlikte. Önce Nevzat’la Karagöz oynattık. Sonra ben meddah oynadım. Sonra bir tuluat oyununu hep birlikte oynadık. Sonra da ortaoyununda Kanlı Nigar’ı. Nigar Perran’dı. Münir abi harikalar yaratıyordu. Fransızların ilgisini çekti. Ertesi gün Louvre’a gittim. Kuşkusuz çok kişi Mona Lisa’nın önündeydi. Gerçekten dünyanın en ünlü resim tablosuydu bu. Oradan iç bölüme geçtim. Hermafrodit heykeli çok dikkat çekiciydi. Herkes bilir ama ben bir kez daha hatırlatayım. Hem kadın hem erkek cinsel uzuvlarını aynı bedende taşıyan insana deniyor ya. Türkiye’den kaçırılmış olduğu biliniyordu. Yıllar sonra bir televizyon programında Anadolu’nun bir köyünde yaşayanların büyük bölümü hermafroditti, bunu gördüm. Antikçağda bu duruma bambaşka yaklaşılıyormuş. Televizyon programında sıradan bir olay olarak gösterilmişti. Hermafrodit kişiler rahatlıkla röportaj vermişlerdi. Öyle ya. Dünyaya böyle gelmiş olmak onların elinde değildi ki. Cehaletimi bir çantaya koydum, yeni bir şey okuyup öğrendikçe çantamın içinden bir parçayı çıkarıp atıyorum, yerine yeni öğrendiğim bilgiyi koyuyorum... Hayır efendim, karışmıyorlar. Bilgi, çantanın en güvenilir yerinde kendine bir mekân buluveriyor. Çünkü o değerli. Bilgi edinilebilen bir şeydir. Herkes için son derece kolaydır. Yeter ki iste sen. Üniversiteler bilgi yuvalarıdır. Burada iyi eğitim verilir. Gençler donanımlı olarak bu okullardan mezun olurlar. Dünya çapında bilim adamları buralarda edindikleri bilgileri katlayarak bilgi eklediklerinden insanlığa yararlı olmuşlardır. Lokantanın dış vitrinine bir kâğıt asılmış: “Bulaşıkçı aranıyor.” Genç ilanı okuyup lokantadan içeri giriyor. Patron soruyor: “Kaç üniversite bitirdin?” “Dört” diyor genç. Patron kızıyor: “Sen benimle dalga mı geçiyorsun?” “Sen başlattın” diyor genç. Bu eski fıkra günümüzde gerçek oldu. Yüksek lisans mezunu bir genç bulaşıkçı olarak bir restoranda işe başladı. Röportajda izledim. Fıkra, günümüzde hakikat. Hayatı hakikiye sahnesi bu sahne. Gerçek hayat. Ülkenin nereden nereye geldiğini gösteren bir durum. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bazen yurtdışına çıkan gençlere hak veriyorum. Mesela bizim Uğur Uludağ. MSM mezunu. Evlendiği kız Silikon Vadisi’nde iş bulan bir doçent. Gelinimiz bir şey icat etti. Uğur bana “Kâinatta ilk defa hocam bu” dedi. Sanal radyo programı. Benimle yapacaklar. Ben bizim gelinin hazırladığı bir uzunca metni bantta okuyacağım. (Hâlâ bant diyorum. Dijitale yani.) Radyo programına artık hiç çıkmadan onlarcası yapılabilecek. Sanal talk şovum olacak bu. Nasıl olabileceği konusunda bu işle ilgilenenler anlamışlardır. Çok kolay olduğunu söylüyor Uğur. Göreceğiz. Yapay zekâ imiş bu iş... Çok eski bir gazeteci arkadaşımın oğlu Burak Uluer de Londra’da yaşıyor. Bir kitap yazdı: “Cılk” Okumanızı salık veririm. Çok sayfa olması sizi uzaklaştırmasın. İyi bir kitap. O da yurtdışını tercih edenlerden. Bu güzelim ülkeden, bizim Türkiyemizden kaçanlardan (başka türlü kaçanlar rahat yaşıyor). Türlü sıkıntılara karşın, demokrat ülkelerde yaşamanın nimetlerinden yararlanıyorlar. Uğur ağzına geleni söylüyor kendi radyo programında. Kimse bir şey demiyor. Bizde eleştiri bile yasak. Bakalım bu işin sonu nereye varacak? Az kaldı az.",https://www.cumhuriyet.com.tr/yazarlar/mujdat-gezen/hermafrodit-2048587
Müjdat Gezen,Maestro Dündar,02 Ocak 2023 Pazartesi,"İBB Başkanı Ekrem İmamoğlu Avrupa’nın belli başlı kentlerinin belediye başkanları ile buluştu. Toplantıda canım kardeşim Uğur Dündar da vardı. Ekrem Başkan Floransa belediye başkanına Uğur’u tanıtırken “maestro” diye takdim ediyor. Floransa belediye başkanı: “Hangi orkestra” diye soruyor... Uğur gerçekten maestrodur. Çünkü bir TV kanalının haber kadrosunda olup orayı yönetmek, falsosuz bir yönetim ister. Bir enstrümanın çatlak ses çıkarması bütün orkestrayı bozuverir. Uğur Dündar, bunca yıl kendi mesleğinde hep saygın işler yaptı. İlkeleri için ödün vermedi. Kimse namusuna, ilkeli duruşuna tek söz edemedi. O nedenle “maestro” lakabı ona yakıştı. Bundan sonra öyle sürsün isterim. Sanıyorsunuz ki İstanbul halkı, Ekrem İmamoğlu’nu size yedirecek. Boşuna umutlanmayın. Bu kadar farkla seçilen bir başkanını bu halk size neden yedirsin ki?... Bizim elimiz ampul mü topluyor?... Bundan size ekmek çıkmaz, sonunuz yine hüsran olur. Milleti tahrik etmeyin. Amacınızı anlıyoruz ama biz de bu şehirde oy kullanmış seçmenleriz. Siz kıskançlıktan çatladığınız için İmamoğlu’nu götürmek istiyor olabilirsiniz. Peki bizim oylarımız ne olacak?... Ben kendi oyumu size yedirmem haberiniz olsun. Diyebilirsiniz ki: “Sen kimsin lan, sanatçı müsveddesi?” İşte o zaman müsvedde olmaktan çıkıp aslım olurum. İkinci Dünya Savaşı. Pearl Harbour’dayım. Japon uçakları adeta kamikaze yapıyorlar. Onlarca gemiyi batırdılar. Amerikan bahriyesi hiç bu kadar kayıp vermemişti. Ben oradaydım. Ertesi günkü gazeteleri okuyorum. Durum felaket. Tabii oradaydım ama 1981 yılında. Amerikalılar ertesi günün gazetesini basmışlar. Ayrıca batan gemileri çıkartmamışlar. Turistik bir tekneye biniyorsun. Geziyorsun batık gemilerin arasında. Kimilerinin direkleri suyun üzerinde. Rehber anlatıyor Japonların bu hava baskınını. Yıl 1945 olduğunda ise Amerikan Hava Kuvvetlerine mahsup Enola Gay adlı bombardıman uçağı Hiroşima ve Nagazaki’yi bombalıyor. Yüz binlerce sivili öldürüyorlar ve savaş sona eriyor. Bu iki olay arasında küçük bir fark var. Japonlar askeri bir üssü bombalıyorlar. Amerikalılar sivil halkı öldürüyor. İkisi de kötü ama Amerika dedin mi duracaksın. Kore, Vietnam. Amerika nere, oralar nere? Ama silah sanayisi barış sevmez. Amerika silah üretip satan ülkelerin başında gelir. Hatta öyle ki parasını peşin alıp vermediği savaş aygıtları bile vardır. Aynını İngiltere Osmanlı’ya yapmıştı. Parasını peşin aldığı iki gemiyi yollamadı Türkiye’ye. İkisi de aynı soyun çocuklarıdır. İlkbahar, yaz, sonbahar, kış. Sonbahar bizim yaşlar. Ve bir gün o gün gelecek ya. İşte o, son sonbahardır. O nedenle sonbaharını yaşayanlar, kara kışa girmeden iyi yaşamalılar. Nasıl mı? Sevgiyle, dostlarla, yürekle. İyi ve değerli yaşamalı bu son mevsimi çünkü daha kaç bahar görürüz bilinmez. Benim kuşağım çilelidir. Ama güzel günler gördüğümüzü de inkâr edemeyiz. Çok güzel yıllar yaşadık biz. Elliler, altmışlar, yetmişler hatta seksenler. Ne olduysa son yirmi yılda oldu. Bu güzel ülke berbat bir sistemle karşılaştı. Atatürk düşmanları geldi, çoğaldı. Birbirlerini yediler. Yine gitmediler. Ama yakındır. Burada Mustafa Kemal’in ünlü sözüdür hakçası: “Geldikleri gibi giderler”. Bunu istiyorum. Güzel birkaç gün daha görelim. Sonbaharımızı ilkbahar gibi yaşayalım. Sonra sen sağ, ben selamet. Yıllarca TBMM’ye harcama raporlarını göndermeyen Sayıştay, İstanbul gibi, Eskişehir gibi, İzmir gibi belediyelere (yani AKP’nin kaybettiği illere) baskı yapıyor. KORKUTMA- KIŞKIRTMA-KUŞATMA... Yeni dönem seçimlere yine bu çalışmalarıyla girecekler. Ama korkunun ecele yararı yoktur ki. Geldiler gidiyorlar, gerçek bu işte. Efendi gibi gidin hiç olmazsa...",https://www.cumhuriyet.com.tr/yazarlar/mujdat-gezen/maestro-dundar-2017523
Müjdat Gezen,Memduh Alpar,26 Aralık 2022 Pazartesi,"Oyuncuydu. Eski filmlerden belki anımsarsınız. Şişman, mavi gözlü, sempatik bir adamdı. Muammer Karaca Tiyatrosu’nda küçük rollere çıkar, ayrıca tiyatronun gardırobuna bakardı. Bir gün sokakta dolaşırken bir dilenciye ras geliyor. Adam efendi kılıklı biri, “Sen neden dileniyorsun” diye soruyor Memduh Abi. “Çünkü ben dilenciyim” diyor adam. “Bu işi bırak, sana göre değil, gel benim uşağım ol” diyor. Alıyor adamı, tiyatronun gardırobuna götürüyor, vücuduna uygun bir frak buluyor. Giydiriyor. Uşağı yapıyor adamı. Önde Memduh Abi, arkada fraklı uşağı öyle dolaşıyorlar İstiklal Caddesi’nde. Ünlü meyhane Degüstasyon’a giriyorlar. Adam barda oturan bir adamın elini öpüyor. Sonra Memduh Abi’nin yanına geliyor. “Kimdi o” diye soruyor Memduh Abi. “Ankara Muhafız Alayı’ndan komutanım albay” diyor uşak. “Ulan sen elli yaşın üstündesin bu hâlâ mı albay?” Adam gayet rahat cevaplıyor, “Terfi edemedi, zaten liyakatsiz herifin tekiydi” diyor. “KORKAKLAR KENDİNİ GÜVENDE HİSSEDİNCE TEHDİDE BAŞLAR. GOETHE” Kızım bana bir şiir yazmış. Yazları onunla çok güzel bir bilgisayar oyunu oynuyoruz: Kelime bulmaca. Çapraz bulmaca gibi bir şey. Dünyayı dolaşıyoruz. Bir sözcük bulamadık bir gün. Elif buldu: İşkele. “Elif, işkele değil iskeledir, İtalyancadan gelmedir” dedim. “Olsun baba, ben bazı sözcükleri unuttum” dedi. Otuz yıla yaklaşıyor, yurtdışında o. Unutuyor. Ama ikimiz o işkele sözcüğüne çok gülmüştük. Bununla ilgili özlemlerimi dile getirip onu az gördüğüm için sitemime bir şiirle karşılık vermiş. Aşağıda: Babam; Gidebilirim alıp başımı Amerika’ya, İngiltere’ye, Hollanda’ya Harika Bir Haber Türkiye’nin En Geniş Kapsamlı İşitme Cihazları Best Hearing Aids ama yine döner gelirim sana. Sonra yine giderim Moğolistan’a Tahiti’ye, Tayland’a Sonra yine döner gelirim sana. Sanki ben küçük bir yelkenli Gider gelirim rüzgârla beraber Sensin, benim hep dönüp geldiğim İşkelemsin. (İskele gemilerin yanaştığı yer) İyi ki varsın İyi ki babamsın. Elif. Yine gel kızım. Yine yanlış bir şey söyle. Yeter ki gel. Beni işkele babası gibi tek başıma bırakma.               Müjdat. Çünkü ölümsüz olmak için çırpınmak ölümcüldür. Rahat ol. Yırtma kendini. Su akar mecrasını bulur. Sev yeter. Say yeter. Çalış yeter. Arada bir aç, bir müzik kanalını şarkı dinle. Cinsinin pek önemi yok. Seni rahatlatsın yeter. Fazla hırs adamın başına dert açar. Çok geziyorsan, çevrende bir sürü insan senin onlara kazandıracağın şeylere bakıyorsa rahatın kaçar. Böyle şeylerle uğraşma. Bırak kendini yaşamın tatlı huzurlu sahiline. Memleket meseleleri ağırdır. Belki senin kapasitenin çok üzerindedir. O nedenle çok şey bilmediğin halde bilirmiş gibi yapmak zorunda bırakma kendini. Rahatla biraz. Stres sana yaramıyor diye düşün. Rahat ol. Dünyanın bütün işleri sana mı kaldı? Hem sorumsuz davranıyorsun hem en büyük sorumlu sensin. Bu nasıl oluyor? İnsanda takat kalmaz. Nefes al. Doğaya çık. Çevrendekiler senin en büyük olduğunu sansınlar ziyanı yok. Öyle değilsin ama öyle sansınlar zararı yok. Sen zaten bunu biliyorsun. Sen kim olduğunu, nereden geldiğini biliyorsun. Senin bilmediğin tek şey nereye gittiğin.",https://www.cumhuriyet.com.tr/yazarlar/mujdat-gezen/memduh-alpar-2015368
Müjdat Gezen,Atatürk diyor ki!,23 Ocak 2023 Pazartesi,"Bağımsızlık benim karekterimdir. Ben onun her söylemini sevmişimdir. Ama benim hayatımı en yakından ilgilendiren sözcükleri yukarıda andıklarımdır. Ben de yaşamım boyunca bağımsız olmayı tercih ettim. Önemli not: Geçen haftaki pazartesi yazımda “Sıçramalar” bölümünde Yılmaz Özdil’le birlikte bir oyun yazıp oynayacağım haberini yazmışım. Bu benim dört yıl önce yazdığım bir yazımdı. Aynı gün hem sahneyi bıraktığım hem de yeni bir oyuna başlayacağım haberi tam da bana yakıştı. İşin aslına gelince yıllar önce Yılmaz’la böyle bir karar almıştık. Yardımcım yazdığım yazıları sütunuma koyarken bu yazımı da koymuş. İş oradan kaynaklanıyor. Bilgilerinize. Hayatımda hiç Milli Piyango bileti almadım. Hiç kumar oynamadım. Hiçbir şans oyunu bilmem. Şimdi bu işlerden birini yapan bir kişi çıkıp da “Bizi eleştiriyor” falan demesin. Beni hiç ilgilendirmeyen bir konudur kimin ne yaptığı. Kumar oynayanın kendine ait bir hayatı vardır. İşini şansta arayan birinin hayatına ben nasıl karışırım ki? Yapmadığım, bana ait olan şeylerden söz ettim. Belki bu övünülecek bir şey bile değildir. Zaten ben de övünmek için yazmadım. Sadece ben böyleyim diye anlattım. Kimseyi yargılamam. Daha önceden bu işin sözünü ettim. Hem hakkım değil hem haddim değil hem de ben yargıç değilim. Sadece ben bunları yapmadım, işimi hiçbir zaman şansa bırakmadım. Hep emekle kazanılanların yanında oldum, o kadar. Sevdiklerimin kumar oynamasını istemem, onları vaktiyle uyardığım olmuştur. Ama herkesin bir özeli var. Daha fazlası özel hayata müdahale olur. Citroen Berlingo Citroën Şimdi Satın Al Elif bana yıllar önce küçücük ama çok küçük bir defter armağan etmiş, içine de yazmış: “Babam, buraya beğendiğin fıkraları yaz” diye. O defterden yıllar öncesine ait bir fıkra buldum: Laz çocuğu babasına demiş ki: “Baba bak taka geçiy.” “O taka değil oğlum, transatlantik.” “Transatlantik nasıl yazıliy?” “Taka oğlum o taka.” Madem fıkralardan gidelim dedik (demedik ama diyelim şimdi), bir fıkra daha size: “Oğlum, atın dişisine kısrak, erkeğine aygır, yavrusuna tay derler.” “Baba, ata ne zaman at deniyor?” Aziz Nesin derdi ki: “Bizde her beş kişiden altısı şairdir.” Herkes şiir yazar, şiir okur fakat şiir kitabı çıkınca almaz. Şiir çok satan bir şey değildir. Siyasiler bile sık sık şiir okur, hatta yazar. Ben de şiir yazmayı, okumayı sevenlerdenim. Nâzım’ı ezbere okuduğumuz günleri anımsarım sık sık. Leyla adlı şiir kitabımdan bir şiiri daha alalım buraya: Kara bir gülle gibi içim Ağır Kasvetli Soğuk. Konuşmak istiyorum Sesim boğuk Soluğum donuk. Nasıl günlerden geçiyoruz Kin, nefret Oluk oluk. Umut kuyuya düşmüş Kim çıkartacak Belli değil Güneş hani güneş gibi Doğardı ya. Öyle değil artık Soluk... 10 Mart 2018 Bir gazetede okudum. Bir yılda, 70 bin kişinin üzerinde insan cumhurbaşkanına hakaretten yargılanıyormuş. Bu çok yüksek bir rakam. Merak ettiğim ise şu: “Bunda bir tuhaflık yok mu?” Dışarıdan sallamaya kalkanların bu işe gücü yetmez. İçeriden sallamaya kalkan olursa da siyasi hayatı sona erer. Benden söylemesi.",https://www.cumhuriyet.com.tr/yazarlar/mujdat-gezen/ataturk-diyor-ki-2024143
Müjdat Gezen,İnce'ye açık mektup,29 Mart 2023 Çarşamba,"Sevgili Muharrem İnce... Seni gerçekten sevdiğimi bilirsin. Bir kere içtensin, samimisin. Öğretmensin. Düşündüm taşındım, sana bu mektubu “Yazayım mı, yazmayayım mı” diye. Sonunda senin dürüstlüğüne olan inancım ağır bastı. Ve yazmaya karar verdim. Bildiğin gibi okulumda yedi yaşından, yetmiş yaşına kadar öğrencim var. Toplam yedi yüz civarında. Bunları velileriyle çarptığın zaman, oldukça kalabalık bir kitle oluşuyor. Hemen hemen tamamının fikri şu ki sen aday olduğunda Millet İttifakı oy kaybedecek. Seçim ikinci tura kalacak. Ve Erdoğan’ın istediği olacak. Oysa tanıdığım kadarıyla, sen iyi bir demokratsın. Durumu aklının süzgecinden bir kere daha geçir. Türkiye kritik bir dönemeçte. Senin gibi vatansever birinin, sonradan zor durumda kalmasını içim hazmedemiyor. Değerli kardeşim bundan sonrası tamamen sana ait. Her iki durumda da yolun açık olsun. Sevgi ve saygılarımla...",https://www.cumhuriyet.com.tr/yazarlar/mujdat-gezen/inceye-acik-mektup-2065892
Müjdat Gezen,Selda Bağcan,30 Ocak 2023 Pazartesi,"Canım kadar sevdiğim bir arkadaşımdır. Dünya çapında bir sestir. O nedenle de dünyanın pek çok ülkesinde konserler verir. Fakat bazı çevreler, Selda’nın caz konserlerine katılmasını falan eleştirir olmuşlar. Aklıma ilk gelen soru şu oldu: “Selda’yı kimler eleştirir?” Müzikten anlamayanlar, sesi çok kötü olanlar, kıskananlar, salaklar, solaklar, daha çok var ama terbiyem izin vermiyor. Selda bizi yurtdışında temsil ediyor. Bu ancak, hep birlikte övünmemiz gereken bir durumdur. Gerisi safsata. Kadın daha dayanıklı. Kim ne derse desin... Hep düşünmüşümdür. Hangi erkek dokuz ay karnında bir çocuk taşıyabilir? Hangi erkek aşerebilir? Hangi erkek hastalıklar karşısında bir kadın kadar dirençli ve metanetli olabilir? Kadın yaratılırken daha kuvvetli bir bünye ile yaratılmış. Annemle babam, ablamla eniştem, eşimle ben... Elif’le kocası Deniz... Yakın çevremden örnekler vereyim ki kimse ses edemesin. Bu saydıklarımın tümünde kadınlar daha dayanıklı, daha dirençli çıktılar. Salt hamilelikten söz etmiyorum. Kızım Elif kanser oldu, direncinin ne denli kuvvetli olduğunu ben yaşayarak gördüm. Leyla üç kardeşini kaybetti, kuvvetini yitirmedi. Annem, ablam, kocalarının ölümlerinden sonra dimdik ayakta kalmayı sürdürdüler. Ben erkek halimle bunların hiçbirini göğüsleyecek gücü kendimde bulamam diye düşünüyorum. Bazı erkekler benden çok dirençli olabilirler bu konularda. Ben değilim. Ama erkeklere bir sorum olacak: “Gerçekten öyle bir durum olsa da çocuk taşımak zorunda kalsanız, dokuz ay dayanabilir misiniz?” Palavra atmayın. Ben yıllar önce hamile kalan bir erkek rolü oynadım Almanya’da çekilen bir filmde. Çok da güzel yapılmış bir minder bağladılar göbeğime, yine de zorlandım. Üzerinde ilaç denenen bir işçinin öyküsünü anlatan “Kobay” adlı filmdi bu. Senaryosu Kandemir Konduk’a aitti ve gerçek bir hikâyeden yola çıkarak yazılmıştı. Bu filmden on yedi yıl sonra Amerikalılar Dany De Vito ve Arnold Schwarzeneger ile öyle bir film yaptılar. Epeyce iş yaptı dünyada. Bizimki burada kaldı. E, onlar Amerikalı tabii. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Kadının, yukarıda anlattığım gibi, hamile kalması, doğurması, emzirmesi, altını değiştirmesi bebesinin, okula yollaması, dersleriyle ilgilenmesi, kadının kadın olması. Ne kadar önemli ve ne kadar çileli. Allah’tan başımızdaki iktidar kadına çok iyi yaklaşıyor da rahat ediyor kadınlarımız. (Bunların kadın milletvekilleri bile kadının yanında değil.) Türk sanat musikisine çok emek vermiş bir tambur ustası, besteci ve şeftir. Baba dostumdur. Onu neden çok severim? Günümüze kadar gelebilmiş İstanbul efendisi tabirine en çok yakışan biri olduğu için, baba dostum olduğu için ve oyunlarıma müzik konusunda büyük katkıları olduğu için. Ayrıca hiçbir önemli günü, doğum günüm, Cumhuriyet Bayramı, yılbaşı gibi günleri hiç unutmayıp benden önce davrandığı için. Çok iyi bir adamdır Sadun abi. (Efendim ben bazen “abi”, bazen “ağabey” yazarım. Bunun benim için başka bir anlamı var. O nedenle fazla kurcalamayın.) Babam pipo içerdi. Bir gün Sadun abi babamın bulunduğu bir mekânda diyor ki: “Necdet abi, o ne kadar güzel bir pipo”. “Al senin olsun Sadun” diyor babam, veriyor piposunu Sadun abiye. O pipo şimdi bende. Sadun abi, birkaç satır name yazarak pipoyu bana verdi. Hatırladım. Çocukluğuma gittim. Tütün kokardı babam. Çok iyi bir adamdı. Çocukluğumdan tanıdığım o pipo, döndü dolaştı yine bana geldi. Sağ ol Sadun Abim. Sadun ağabeyimi geçen ay kaybettik. O denli üzüldüm ki anlatamam. Fatma Girik benim kadim dostumdu. Onu hiç yalnız bırakmamak için elimden geleni yaptım ama olmadı. Erken yitirdik. O iyi yürekli insanı. Şişli Belediyesi ile Nâzım Hikmet Kültür Merkezi’nde andık onu.",https://www.cumhuriyet.com.tr/yazarlar/mujdat-gezen/selda-bagcan-2026401
Müjdat Gezen,Tek adam Hitler,27 Mart 2023 Pazartesi,"ABD’nin en büyük edebiyat ödülü sayılan “Pulitzer”i kazanmış yazar Ernest Becker, Hitler’i tanımlarken “ahmak kahraman” deyimini kullanıyor... Dünya ahmak kahramanlarla doludur. Fakat onlar bunun idrakine varamadıkları için, kendilerini sadece “kahraman” olarak görürler. Onların peşlerine takılan diğer ahmak kitleler ise gerçek ahmaklardır. Hitler ne akıllı ne zeki olarak tanımlanabilir. Kurnaz, kötü fikirli biri olarak anılması daha doğrudur... Polonya’yı işgal etmek istiyordu. İkinci sınıf bir gazeteci olan Goebbels’i buldu. Daha doğrusu birbirlerini buldular. Goebbels, radyonun, o devirde çok etkili bir propaganda aracı olduğunu biliyordu. Bir haber yaydılar: “Polonya kuvvetleri Alman Radyosu’nu ele geçirdi” diye yayın yaptılar. Böyle bir şey yoktu ama bunların yalanlarının sınırı da yoktu. Yalan ne denli büyük olursa o derece inandırıcı olacağını savunuyordu Goebbels. Peşine takılan ahmaklar da buna zaten inanmaya hazırdılar. Hitler, “Halkımı böyle bir işgal karşısında yalnız bırakamam” diyerek Polonya’yı işgal etti. Arkasından hedefinde İngiltere ve Fransa vardı. Zübükdaşı İtalyan faşist diktatör Mussolini de aynı kanıdaydı. Böylece iki ahmak yıllarca dünyayı kasıp kavurdular. İkinci dünya savaşını başlatan bu düşünce, milyonların ölüp gitmesine neden oldu... Bir insanı irdelerken onun çocukluğuna, babası, annesi ile olan ilişkilerine iyi bakmak lazım. “Nasıl bir sevgi veya sevgisizlikle büyümüş, alt beyninde neler oluşmuş da böyle olmuş”u iyi irdelemek lazım. Tek adam Hitler cahilce ve ahmakça düşüncelerinin peşine takılarak dünyayı uzun yıllar kana buladı. Tek adam olma hırsı sonunda başını yedi ve yitti gitti. Harika Bir Haber Türkiye’nin En Geniş Kapsamlı İşitme Cihazları Best Hearing Aids “‘Ben haklıyım’ diye yırtınırsan sonunda yırtılırsın.” Geldik gidiyoruz. Bari giderken dürüst olalım... Ama kime söylüyoruz ki? İktidar Hatay’a hastane yapmak için temel atmış. Saf zannedilen Temel kardeşim bile inanmamış. Kandemir Konduk’la GÜM’ü kurmuşuz. Film de yapacağız. “Kobay” diye bir öykü yazdı Kando. Almanya’da çekeceğim filmi. Berlin’de en merak ettiğim yer hiç kuşkusuz toplama kamplarıydı. Görmez olaydım. Bir ülkenin başına gelecek en büyük felaket tek bir adamın koca bir ülkeyi ne hallere sokacağıdır. Aslen Yahudi olduğu söylenen Hitler’in Yahudi düşmanı olması gerçekten tuhaftır. Resim yapan, köpek seven, onbaşılıktan devlet başkanlığına yükselen acayip bir hayat. Ruhsal durumunun bozulması, koskoca Alman İmparatorluğu’nu dünyanın en acımasız ülkesiymiş gibi göstermeye neden olması olacak iş değildir. Berlin günlerimde film çektim ama Doğu Berlin’e geçmeyi de ihmal etmedim. Mesleğim tiyatroculuk. Doğu’da dünyanın yetiştirdiği en büyük tiyatro adamlarından birinin kurduğu tiyatrosu ve sistemi var. Berliner Ensemble. Berlin Avrupa’nın en güzel kentlerinden biridir. Geyer Werke Stüdyoları Almanya’nın en önemli kurumlarından biri. Orayla anlaştım. Kamerayı oradan kiraladık. Ünlü kameraman İzzet Akay kardeşim oranın ünlü oyuncularını tanıyordu. Güzel bir kadro yaptık. Zülfü Livaneli hiçbir ücret talep etmeden müziklerini yaptı filmin. Bir ay çalıştım. On iki günde tek başıma montajını yaptım. Döndüm geldim İstanbul’a. Film iyi çalışmadı. Gişe yapamadı. Ama benim için iyi bir sınavdı diyebilirim. Çok güzel günler geçti Berlin’de. Anayasa hukuk profesörü ve YÖK başkanı. Mahalleden ağabeyim. Kız kardeşi Nuran, ablamın; küçüğü Şükran benim arkadaşım. Arif Bey amca babası. Yücel, Kadir Has Üniversitesi rektörü. Profesör. Bizim mahalle ne verimliymiş. Yücel’le konuşurken üniversiteye bir tiyatro bölümü kurulması konusunda anlaştık. MSM’nin bütün kadrosunu getirdim. Çok değerli hocalarımdı hepsi. Erdoğan ağabeyim gereken işlemlerin yapılması konusunda bir arkadaşını görevlendirdi YÖK’ten. Bölüm kuruldu. Çok emek verdim. Çok iyi gidiyordu her şey. Ama sonra benim istemediğim şeyler olunca biz tüm kadro olarak istifa ettik. Benim bazı öğrencilerim orada öğretim görevlisi oldular. Yücel yeni bir kadro yaptı. Hemen hepsi değerli meslektaşlarım. Yıllar sonra bir ankette tiyatro eğitimi konusunda MSM birinci, Kadir Has Tiyatro Bölümü ikinci çıktı. Demek ki sağlam temeller üzerine kurmuşuz orayı da. İnsan kendi okuluna rakip tiyatro bölümü kurar mı? Bu kitabın ismi ne? O zaman kurar. Tiyatroda dekoru yapan kişiye dekoratör veya dekorcu denirdi. Son zamanlarda sahne tasarımı kavramı yerleştirildi. Yanlış. Sahne tasarımını yapan kişi o oyunun yönetmeni. Her türlü tasarımı o yapıyor. Dekorcusunu, kostümcüsünü, müzikçisini, asistanını, aksesuarcısını o seçiyor. Tüm tasarımı o yapıyor. O nedenle sahne tasarımı sözü, dekoru yapan kişiye bir numara büyük kalıyor. O dekorcu veya dekoratördür. Ya da dekor, iki nokta üst üste, yapanın adı soyadı. Aslı yıllardır böyleydi. Ne oldu da birden bu kavramlar geldi anlamak zor. Ben film yönetiyor olsam da oyun yönetiyor olsam da en klasik deyimleri kullanıyorum. İsteyen istediğini kullanır ama kavram karışıklığına yol açıyor söyleyeyim. Altmış yılı geçti benim bu meslekteki yaşamım. Ben böyle görüyorum. Diğer görüşlere de saygım var. Cehennemdeki adam: “Allah’ım ne kadar güzel bir yer, cennette miyim?” Zebani: “Vay anasını, Türkiye’de neler oluyor?” Çok beğenmiştim bu karikatürü. Çizerlerimiz çok iyi, çok ileri. İster politik çizsinler ister apolitik. Çok iyiler. Zaten hepsi politik çizerse işin tadı kalmaz. Ne o öyle, tek tip adam yetişmiş gibi. Ben karikatürün tüm çeşitlerini seviyorum. Mesela bir tane daha var sevdiklerimden. İki kara çarşaflı kadın, birinin azıcık yüzü görünüyor. Genç ona sesleniyor: “Ooo Mukaddes abla, yazı getirmişsin.” Bir de Karadeniz fıkrası: “Kanadı var uçamaz, peteği var bal yapamaz.” “Sıçiiim öyle arıya.” (İlk sözcük için özür dilerim ama başka türlüsü olmazdı.)",https://www.cumhuriyet.com.tr/yazarlar/mujdat-gezen/tek-adam-hitler-2065121
Müjdat Gezen,Unutulmayacaklar,21 Kasım 2022 Pazartesi,"Her gün bir kez ister istemez Uğur Mumcu’yu anarım. Çünkü okuldaki öğrenci lokalinin ismi “Uğur Mumcu Öğrenci Lokali”dir. Bekir Coşkun da Bakırköy’deki okulumun yazarlık bölümü hocalarındandı. Ama bir türlü kısmet olmadı o işi yapmak çünkü bina ahşap diye izin vermediler. O da hocalık için gelemedi. İkisini de anıyorum sık sık. Uğur’la Ayvalık’ta, Ankara’da, İstanbul’da buluşurduk. Olağanüstü bir adamdı. Herkesin o kadar cesaretli olması beklenemez ama o bu cesareti herkesi cesaretlendirmek için gösterirdi. Çünkü zaten içten gelen bir cesurdu o. Bekir de öyle. Bu adamlar toplumun mutluluğu için yaratılmışlar. Varları yokları şu toplumun güzel insanlarına yararlı olabilmek. Ne güzel insanlardı. Onların ardından böyle -di’li geçmişle konuşmak bana çok ağır geliyor. Çok değerliydiler. Gittiler ama buradalar. Pek çok yerde Uğur Mumcu adı yaşıyor. Şimdi de Bekir Coşkun öyle olacak. İzmir’de heykeli dikiliyor. İstanbul Büyük Şehir Belediyesi bir parka adını verecek. Cunda’da kültür merkezinin adı olacak. Bunlar birkaçı sadece. Bekir her yerde hep anılacak ve hep yaşayacak. İkisi de bir daha kolay gelmez bir topluma. Hitler daha ölümcül silahları araştırıyordu. Amerika atom bombası ile aynı anda yüz binleri öldürmeyi başarabildi. Çok övündü bununla. Oysa insan yaşatmak için var olmalı. Barış gibisi olabilir mi? İnsanın insanı öldürmesi, hayvanı öldürmesi nasıl izah edilebilir? Yaşadığım sürece bu sorulara yanıt bulamayacağımı biliyorum. Tıp adamları incelesinler, ben boyumu aşmayayım. Ama insanın insanı öldürmesi bence psikolojik bir sorundur. Bunun aksini düşünemiyorum bile. Bundan geçtim, devlet insanı öldürüyor. Bu nasıl izah edilir? Hâlâ bizim ülkemizde bile idamı savunanlar var. İnsan delirir ve bir insanı öldürebilir diyelim. Peki, devlet delirir mi? Eskişehir’i yeni şehir yapan canım ağabeyim Yılmaz Büyükerşen’in çağrısı üzerine eşimle birlikte Eskişehir’deki gençlerle söyleşi yapmaya gittik. Leyla’nın tek sorusu şu oldu: “Bu şehirde hiç mi kötü bir yer yok?” Her yer sanat, her yer güzellik, her yer yeşillik ve her yer çiçek kokuyor: Bu nedenle iktidar, Eskişehir gibi, İstanbul gibi, İzmir gibi, Adana gibi belediyelerini kaybetmiş büyükşehirlere inanılmaz baskılar yapıyor. Ama ne demişler, korkunun ecele faydası yok. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Mahallemizin çocuğu Ayhan Gültaş, “Keşke Dursaydı Zaman Sur İçi İstanbul’da” adlı yeni kitabını yazdı. İlk kitabını okuduğumda: “Ayhan yazmaya devam et” demiştim. “Keşke dursaydı zaman” diyor, sevgili Ayhan. O zaman sen 7, 8 yaşlarında, ben de 18 yaşımda olacaktım. Dede, 18 yaşına basan torununa bir armağan vermiş. Torunu: “Dedeciğim sen de 18 yaşında olsaydın ne isterdin?” demiş. Dedenin yanıtı kısa: “Başka hiçbir şey istemezdim”. Bilenleriniz vardır. Bir elektronik çalgı bu. 1919 yılında bir Rus bilim adamı bunu icat etmiş. İnsan vücudunun frekansı ile çalışıyor. Çok ilginç sesi var. Gelgelelim ben klasik müzik aleti hastasıyım. Mesela bir arp, bir keman, bir kanun, bir piyano beni içlendiren sesleri çıkartır. Bu alet öyle değil. Mekanik ses veriyor. Belki o nedenle dünyada çok tanınamadı. Müzik enstrümanı insanı biraz duygulandırmalı. Bir klarnetten çıkan saba makamında bir taksim alır insanı götürür ta duyguların doruğuna. Bir tambur sesi içine atar adamı, kendi içine, kendisinin içine. Bir ney Mevlana’ya selam vermemizi önerir sanki. Bir bağlama, bir duduk hiç bilmediğim bir köyün yamacına oturtuverir yüreğimi. Yaylı tamburdan hiç söz etme daha iyi. Ercüment Batanay çaldığı zaman tamburla birlikte ben de ağlardım. Bestelerini bana verdi, imzalı bir evrakla. Ara ara dinlerim kendi tamburundan. İçim cız ediverir. Çalgı var ya çalgı. O kadar güzel bir şey ki. Hep söylerim, bir çalgıyı iyi çalmayı çok isterdim. Talat Sait Halman bizim UNICEF Türkiye sorumlusu idi. Birlikte pek çok baloda bulunduk. Bir keresinde Ankara’dayız. Baloda yardım parası toplanacak. Kapıdan girdim. Başkan Halman beni karşıladı ve “Hoş geldiniz ekselans” dedi: Gülümsedim. Şaka yapıyor. “Şaka değil, bizde iyi niyet elçilerine böyle hitap edilir” dedi. Ekselans. Hem hoşuma hem tuhafıma gitti. Sonra bir gün yurtdışında hangi nedenle ise birine UNICEF kartımı gösterdim. O da iyi niyet elçisi imiş. Bana “Ekselans çok mutlu oldum” dedi. O zaman anladım ki ben bir ekselansım. İyi bir şey mi, kötü bir şey mi, yoksa büyüklerimizin dediği gibi monşerlik mi, pek anlayamadım. Ama o monşerler yıllarca bizim yüz akımız oldular Batı’da, bunların yolladıkları yüz karası. Hemen söyleyeyim, tümünü kastetmiyorum. Anlayan kimleri kastettiğimi de anlıyor zaten. Sicilinde rüşvet veya başka şeyler olanları büyükelçi yaptılar ya. İşte onları yâd ediyorum. Neyse, netice olarak size bu satırları yazan bir ekselans. Ama yine de siz bana sadece adımla seslenirseniz, önüne “hocam” lafını da koymazsanız mutlu olurum. Çünkü ben eski mahalle çocuğu Müjdat olarak kalmak istiyorum. Bu benim çok hoşuma gidiyor. Canım kardeşim Erdoğan, İzmir’de amatör bir takımın başkanlığına adaylığını koymuş. Mutlu oldum. 18 yaş ortalamasında genç bir takım. Hepsi oylarını kullanacak. Alican adlı genç: “İlk oyum Erdoğan’a” demiş. Haydi hayırlısı. Halkın büyük bir bölümü iktidarın kodlarını çözdü: -Yalan. -Dolan. -Hile. -Rüşvet. -Sözünde durmama ve diğer yüz şey. Seçimlerde hiç umudu yok bu iktidarın. İktidardaki diktatör: “Beni ancak bu koltuktan Tanrı alır” demişti. Halk aldı.",https://www.cumhuriyet.com.tr/yazarlar/mujdat-gezen/unutulmayacaklar-2004657
Müjdat Gezen,Aklımız hazinemiz,09 Ocak 2023 Pazartesi,"Onu koruyup geliştirmek vazifemiz. Bazen politikacılar aklımızla alay ederler. Genellikle de onu kullanmamızı istemezler. Ben akıllı kişilerle arkadaşlık etmeyi seçtim hep. Aptallarla işim olmaz. Aptal arkadaş adamı geri götürür. Aptal arkadaştan uzak duracaksın. Bu bir öğüt değil, sakın yanlış anlamayın. Ben böyle yaptım hep, onu anlatıyorum. Yoksa bana ne. Bazı kişiler özellikle aptallarla dolaşır ki kendi akıllılığı öne çıksın. Güzel kızlar tanırım, en yakın arkadaşları o kadar güzel değildir. Onlarla dolaşırlar. Başkalarının omuzuna basarak yükselmeye çalışmanın ne yararı olabilir ki? Üstelik ayıp da. Benim arkadaşlarım akıllıdır. Hatta bazıları benden daha akıllıdır. Çok daha kültürlü olanları vardır. Bana yararlı olurlar. Yaşamımı değiştirirler. Hayatıma kalite katarlar. Böylelerini bulun. Onlarla dost olun. Zararı yok, yararı çok olan işler böyledir. Bir fotoğraf geldi bana. Abimin arkadaşları ile çektirdiği harika bir fotoğraf. Hepsi son derece yakışıklı, şık giyimli, kravatlı. Yaşları yirmi yirmi beş arası. Fakat o resimde ben de varım. Ne işim var o fotoğrafta bilmiyorum. Herhalde çekilirken orada duruyordum, biri ya da abim “Gel sen de çık resimde” dedi bana. Görmenizi isterim. Abim ne hareket yapmışsa aynını ben de yapmışım. On yaşında ya varım ya yokum. Mahallemiz çok güzeldi. Abimin arkadaşlarının acayip lakapları vardı: Ammo, Torpil, Dilendi, Taş Kafa... Böyle bir sürü lakap. Tuhaftır, bizim lakaplarımız yoktu. Acaba abimler hepsini kullandığı için bize kalmamış olabilir mi? Can Baba Ahmet dışında ben hatırlamıyorum. O kadar güzel mahallemiz vardı ki. Çocukluğumu Bindirdim Tramvaya O Gitti Ben Kaldım Yaya kitabımda sıkça söz etmiştim ya. Bak yine döndük dolaştık nereye geldik. Ben de evraklar arasında dönüp dolaşırken iki şiirimi buldum. Başka yerde yok. Direkt buraya alayım dedim. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol “Hayvanları sevelim. onlar bizi seviyor.” Yıldız Kenter, Müzeyyen Senar. İkisinin bir arada işi ne? İkisi de iyi sanatçı da ondan bir arada yazdım. Ayrıca ikisi ile çok yakın dostluklarım oldu. Müzeyyen Abla babamın yakın arkadaşıydı. Daha önce onun sözünü ettim. Muhteşem bir yorumcuydu. Yıldız Kenter hocamdı. 1961 yılı. Konservatuvar öğrencisiyim. Hocamız Max Meinecke Ankara Devlet Tiyatrosu başrejisörlüğü yapmış vaktiyle. O yıl (1961) Ankara Devlet Konservatuvarı’na atandı. Onun yerine Ankara’dan genç bir hanım hoca geldi. Adı: Yıldız Kenter. Çok güzel, çok iyi ve çok otoriter. Savaş giderek Yıldız Hoca’yı delirtmeyi başardı. Hepimiz hastası olduk genç kadının. Yıllar yıllar geçti. Onun tiyatrosunu kiralayarak kendi tiyatromu kurdum. Kapalı gişe oynuyoruz. “Müjdat sana suareleri verelim biz matinede kalalım” dedi. Harika bir sezonu birlikte geçirdik. Aradan yıllar geçti. Bir telefon aldım hocadan. “Amerika’ya turneye gidiyoruz Müjdat, Müşfik rahatsız gelemiyor, onun rolünü oynar mısın?” dedi. Leyla ile yeni evlenmişiz. Ben Amerika’yı daha önce gördüğümden pek cazibesi yok benim için. Ama hem Yıldız Hoca istiyor hem Leyla. Çıktık yola. Beş şehir dolaştık. Ayıptır söylemesi ben sahneye çıkınca antre alkışı alıyorum oyunda. Kenter Tiyatrosu’nda öyle bir gelenek yok... “Bir insanı tanımak için ya seyahat et ya bir içki sofrasında otur” derler. Biz ikisini de yaptık Yıldız Hoca’yla. Onu daha yakından tanımak fırsatını buldum ve artık hiç ayrılmadım. Doğum günlerini evinde kutladık, onu her hafta telefonla aradım. Sonunda Aşiyan Mezarlığı’na götürdük hocayı ve ayrıldık. Üzerimde emeği vardır ve helal ettiğini biliyorum. Nur içinde yatıyordur. Sarı bir yaprak gibi savruldum Ateşlerde yandım kavruldum Duru bir suya düştüm duruldum Kardeş Ben bu hayattan biraz yoruldum. Penceremin önünden serçeler geçer Bir kız görürüm o anda aklımı çeler geçer Hayat bu Bazen oldukça iyi geçer Bazen deler de geçer. Egoistlerin kendisini güçlendirmek için en çok başvurduğu yöntemlerden biri, şikâyet etmektir. Eckhart Tolle",https://www.cumhuriyet.com.tr/yazarlar/mujdat-gezen/aklimiz-hazinemiz-2019715
Müjdat Gezen,Futbol,19 Aralık 2022 Pazartesi,"Futbol sadece futbol değildir... Miş... Doğru. Bunu son dünya kupasında bir kez daha anladık. Futbol önce ticaret, sonra biraz üçkâğıt, sonra ilişkiler, sonra falan filanmış. Futbolla uzaktan yakından ilgisi olmayan bir ülkede Katar’da oynanıyor dünya futbol şampiyonası. Sıcaktan ve nemden zaten top falan oynandığı yok. Brezilya dışında doğru dürüst top oynayan takıma ben rastlayamadım. Futbol eleştirmeni değil ama gazetelerde ilk yazı yazmaya başlamam futbol yazarı olarak zuhur etmiştir. Abdi İpekçi ağabeyim bana o zamanki Milliyet gazetesinde futbol yazıları yazmamı önerdi. Ben de yazdım. Babam da eski bir hakem olduğundan ve her mahalle çocuğunun futbol konusunda az çok top koşturmuşluğu bulunduğundan benim de bu zevkli sporla ilişkim oldu. Hâlâ bütün maçları izlerim. Eğlendirici spordur futbol. Ama son yıllarda sanayi haline dönüşüp ticari bir hal alınca, belki biraz kalite geldi ama nereden bakarsan bak, futbol işte. Ben bu işi Katar da ne işi olduğunu çözemedim sadece. Futbolda o kadar ileri bir ülke olur ki diğer koşullara bakılmaz. Ama bu Katar ne yahu?... Bu küçük ülkenin diğer bazı dünya ülkeleriyle karışık işleri olduğu söyleniyor. Ben bu işlerden anlamam. Ama dünya şampiyonasının bu ülkeye verilmesinin altını araştırıp bir pislik mutlaka çıkacaktır. Kolay kolay böyle konularda yanılmam. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Demiş ki: “Erdoğan’ın şu anki oyu yüzde 52. Eskisinden çok daha yüksek.” Bence de çok doğru bir teşhis. Sanıyorum, Erdoğan’ın son 20 yılda getirdiği pahalılık, adaletsizlik, terörün tırmanması doların daha da tırmanması, rüşvet, iftiralar ve buraya sığdırılamayacak kadar çok sebep, oylarının artmasına sebep olmuştur. Olamaz mı? Olur olur. Nereden baktığına bağlı. Ak gözlüğü ile veya at gözlüğü ile bakıyorsan olur. Amerikalı gazeteci Clarence Streit, o dönemde Atatürk’le bir röportaj yaptıktan sonra düşüncelerini şöyle özetlemiş: “Diğer devlet adamlarında gördüğümüz şaşaa ve merasimin hiçbiri Mustafa Kemal Paşa’da yoktu.” Üç edebiyat ödülüm var. Haydaaa. Benden gelecek böyle bir cümleye hiç hazırlıklı değilsiniz biliyorum. Ama meraklanmayın, size her şeyi açıklayacağım. Bakırköy Belediyesi bir oyun yarışması açmıştı. Ben de katıldım. “Hamlet Efendi” adlı oyunum ödül aldı ve Bursa Devlet Tiyatrosu’nda üç sezon kapalı gişe oynadı. Ayrıca ertesi yıl “Babam” adlı oyunum ödül aldı. Geçtiğimiz yıllarda da “Eyvallah” adlı oyunum “yılın en iyi oyun yazarı ödülü” aldı. Hem de saygın İsmet Küntay Ödülleri’nden. Böylece tiyatro edebiyatı dalında ödüllü bir yazar olmuşum ben. Bunlar gizli kaldı hep. Basın pek üstünde durmadı. Benim de umurumda olmadı. Ama bu bir yazı. Kalıcı olabilir. O nedenle buraya yazdım ki geleceğe de kalsın. Ayrıca kalacak da ne olacak, o da ayrı dava. Neyse işte, siz şu anda üç edebiyat ödülü olan birinin yazısını okumaktasınız. Nobel Edebiyat Ödülü konusunda bir iddiam yok. Onu alan aldı. Kalan yazarlar bizimdir. Aslına bakarsanız bir sanatçının cüzdanında, para yerine böyle onursal işlerin bulunması güzeldir. Zaten geldik gidiyoruz, ne olacak ki... Bilmenizi istedim. Çünkü sizler benim takipçilerimsiniz. Zor günlerimde çoğu kez benimle üzüldünüz. İstedim ki biraz da benimle sevinin. Çiçero demiş ki: “Her gün yeni bir rüya. Mizacımız havayla birlikte değişiyor.” Yalnız o değişse iyi Çiçero. Saçlarımız, yüz hatlarımız değişiyor. Nüfus kâğıdı değişiyor.",https://www.cumhuriyet.com.tr/yazarlar/mujdat-gezen/futbol-2013204
Müjdat Gezen,Fizik ve kimya,05 Aralık 2022 Pazartesi,"Nasıl tükenirse yana yana kandil İşte öyle söndü koca Sadık Şendil Derler ki dünya iki kapılı han Şendil’in mirası aşüfte-i cihan İki eseri var bizlere yadigâr Yedi Kocalı Hürmüz’le, Kanlı Nigâr Ağrısı sızısı arttı günden güne Avutayım diye dedim bir gün kendisine Görünüşe göre fiziğin çok iyi Bir of çekip Sadık Şendil şöyle dedi Coğrafyam zayıf Tarihten korkum yok Fiziğim çok iyi İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ama kimyam bombok Kandemir Konduk ile GÜM’ü (Güldürü Üretim Merkezi) kurduğumuzda çok iyi bir kadro kurmamız gerekiyordu. Sadık Şendil ve Aziz Nesinsiz olmazdı. Kısa süre sonra ikisi iyi dost oldular. Bir ara Sadık Abi rahatsızlandı. Aziz Abi, Sadık Abi’ye yukarıdaki şiiri yazdı o gün. Bu belge Kandemir’le benim dışımda kimsenin bilemeyeceği bir önemli evrakı metrukedir. Sizinle paylaşmak istedim. Aramızda kalsın. İkisi de önemli benim için, hem bu ülke için hem bu dünya için çok önemli iki yazardır. Sadık Şendil’in bahtsızlığı ise gerçek değerinin bir türlü anlaşılamamış olmasıdır. Yakında yaşamını anlatan bir kitap çıkıyor. Kaçırmayın. Onu yakından tanımanızı çok isterim. NOT: Leyla yeni kitaplığımı hazırlarken bunu bulmuş, bana verdi. İyi ki atmamışım. İyi ki Leyla da saklamış. Bir dileğim var... Hazirandan sonra 81 ile 81 Atatürk heykeli dikmek. Hatıram olsun... Ben onu çok sevdim. Yetişebilseydim, sanırım o da beni severdi. Hiç unutturamadılar bize, ezan sesini ona borçlu olduğumuzu. Yabancı gemilere binip kaçanların günümüzdeki hayranları, Atatürk’e kızarlar. Gelgelelim o, bunlara hiç aldırış etmez. Ölüsü bile bunları korkuttuğundan rahat uyumaktadır. Bizler yaşadığımız sürece de rahat uyuyacak. Bizden sonra gelen kuşaklar da yine onu ve ilkelerini yaşatacaklar. Atatürk Cumhuriyettir. Bizi yönetenlerin yeni sloganı bu. En son Milli Piyango’yu sattılar. Sattıkları milli olan bize ait şeylerin buraya sığması imkânsız. Benim ödüm kopuyor bunlar bu gibi lafları ettiklerinde. “Eyvah, yine bir şey satacaklar” diyorum. Mesela tank palet fabrikası. Bak onu satmamışlar. Çünkü ortada alınan bir para yok. Katar’a bedava verildiği söyleniyor. Bu benim aklıma bir olayı getirdi... Vaktiyle padişahın birine çok değerli bir sandık gelir başka bir ülkenin sultanından. Padişah açar bakar ki ağzına kadar altın dolu. Pek memnun olur. Ama elçiye sormadan da edemez: “Bu neyin karşılığında elçi efendi?” Elçi cevap veremez. Çünkü nedenini bilememektedir. Gel zaman git zaman o değerli altınları gönderen sultan padişahtan bir istekte bulunur. Padişah bu isteği hemen yerine getirir. Fakat memleketin hazinesi bu arada tamtakır kuru bakır halini almıştır. Halk sorar: “Biz bu kadar sıkıntı çekerken bu ne israftır padişahım?” Padişah hemen tellal çıkartır ve cevabı verir ümmetine: “Bu israf değil itibardır.” Bu eski hikâye bana hiçbir şey hatırlatmadı. Devlet başkanı tebdili kıyafetle, bir sinemaya gitmiş. Önce haberler başlamış. Haberlerde başkanı gören bütün sinema seyircisi ayağa kalkarak alkışlamaya başlamış. Başkan haliyle oturuyor. Yanındaki dürtmüş: “Ayağa kalk alkışla, sinema jurnalci dolu, yanarsın” demiş. Halkın, kralın her yaptığına katlanması değil, her yaptığını övmesi beni delirtiyor. Ne zaman bir fasıl dinlesem babam gelir aklıma. Küçüktüm. Bir gün babam beni Tepebaşı Gazinosu’na götürdü. Yaz günüydü. Nefis bir hava olduğunu hatırlıyorum. Yazlık bahçelerde fasıl erken başlar. Babam arkalarda bir masaya beni oturttu. Şef garsona uyarıda bulundu. Bana yemek getirdiler. Babam da sahneye çıktı ve fasıl başladı. Bitiminde babam yanıma geldi. O artık en son assolist için çıkacaktı sahneye. Tekrar beni aldı ve Fatih’e eve bıraktı, sonra tekrar işine döndü. O fasıldan ne anlayıp ne anlamadığımı şimdi tam anımsamıyorum. Ama bir amca, elinde tefle hem şarkı söylüyor hem çalıyordu. Bir saat kadar sürmüştü. Sonraları gazino hayatına girince fasılın ne kadar önemli olduğunu anladım. Sadece onu dinlemeye gelip giden müşteriler vardı. Onlar fasıl hastasıydı. Bazen istekte bulunurlar ve o şarkı çalınıp söylenirdi. Hatta fasılı yöneten hanende gelen müşterinin hangi makamı daha çok sevdiğini bilir, onunla açardı programı. Peki, bu anlattıklarımın size ne yararı var? Ama aynı soruyu şöyle de sorabiliriz: “Ne zararı var?”",https://www.cumhuriyet.com.tr/yazarlar/mujdat-gezen/fizik-ve-kimya-2008973
Müjdat Gezen,Yerli ve milli,28 Kasım 2022 Pazartesi,"Kırk bir yıl önce, benim eski okulum İstanbul Belediye Konservatuvarı’nda hocalık yapmam için çağırdıklarında, tek koşulum olduğunu söyledim: “Geleneksel Türk tiyatrosu, dersleri, okullarda okutulmuyor ve öğretilmiyor. Bu dersi vermem koşuluyla gelirim.” Kabul edildi, gittim. Devrin kültür bakanı yakınımdı. Ona da ricada bulundum. Bu ders, tiyatro eğitimi veren tüm konservatuvarlarda gösterilmeli, diye. Yazılı olarak bildirdi bunu ilgili okullara... Ben hâlâ bu dersi veriyorum... Ama son yıllarda sunulan: “Yerli ve milli” sözünü çok iyi anladığımı söyleyemem. Mesela, kardeş Katar’da “Dünya Futbol Kupası” başladı. Bizim milli takım yok. Hakemimiz de yok. Sadece biraz güvenlikçimiz ve de biraz top toplayıcı genç varmış orada. Acaba bu durumda yerli ve milli demek olur mu?... Belki de olur. Erdoğan açılışa gitti. Ülkemizi orada temsil etmiş olabilir. Ne de olsa eski bir futbolcu. Savaş, akşama buluşalım birer tek... Ama yoksun. Yaman, oyundan sonra seninle... Ama yoksun. Tarık, senin Taş Mektep’e konuşma yapmaya geliyorum. Bitiminde seninle... Ama yoksun. Levent, Uğur’u da alalım Kalamış’ta birer kadeh... Ama yoksun. Zeki, seninle çekiminden sonra birlikte... Ama yoksun. Halit, seni o hastaneden çıkaracağım, birlikte... Ama yoksun. Yeter... Yoktun, yoksun demekten yoruldum ben. Bunca sevdiğimden ayrı, tek başıma... Biraz da dostluktan yoksun. Yüz elli iki yüz kilo civarında bir adam kebapçıya gitmiş. Yemiş, içmiş. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Sonunda garsonu yanına çağırmış ve: - “Bana bak, bu senin şef garsonun bana fena bakıyor, ben hayvan mıyım lan” deyince, garson: “Aman efendim estağfurullah, bu kostüm sizi öyle gösteriyor” demiş. Sokrates: “Korkak biri olarak yaşamaktansa ölmem daha iyi olur” demiş. “Efendiler akrabalarımdan hiçbiri milletvekili olamaz.” Biraz güleceğiz, biraz ağlayacağız, ömür geçecek. Hayat böyledir. Bizim avukat Celal Ülgen’in en can dostu, büyük şair Cahit Külebi’nin dediği gibi: “Niksar’daki evimizde bir serçe kadar hürdüm.” Bu kitabı yazarken kendimi ben de serçe kadar özgür hissediyorum. İnsanın kendi ürettiği şeyler kendisine aittir başlangıçta. Sonradan halka mal olduğunda işler değişir. O nedenle yapıtı ortaya koyarken özenli olmak gerekir. İster resim yapın, ister roman yazın, ister beste yapın o önce size aittir. O nedenle o yapıtı üretirken özgün ve özgür olmak gerekir. Dilime gelenleri değil, aklıma gelenleri yazarken süzgeçten geçirdiğimi söyleyebilirim. Bu bir otosansür değil. Okura duyduğum saygıdan kaynaklanan bir şey, özgürlüğümü yitirmeden yazdıklarımı önce birkaç kez okuyarak, sonra birkaç kez okutarak sizlere öyle sunmak. O nedenle biraz güleceğiz, biraz ağlayacağız derken kendi yaşamımdan söz ediyorum aslında ama hiç kuşkusuz bu fikrin içinde siz de varsınız. Dünya hep gülümsemek olsaydı ne güzel olurdu. Ama o zaman da gülümsemek bize sıradan gelebilirdi. Her gün baklava yemek gibi bir şey. Kaçıncı günü sıkılırsınız bilemem. 1971 yılında İzmir Fuarı’nda “Modern Folk Üçlüsü”nün danışmanlığını yaparken ben de kadim dostum İlhan Daner’le aynı kulüpte (Kübana) komedyenlik yapıyordum. Orada başlayan tanışıklığımız hep sürdü. Hastanede iken yardımcısı aracılığı ile durumunu takip ettim. Ama o da gitti işte... Biz yaştakiler için güneşin her batışı, ömrümüzden bir günün daha eksildiği anlamını taşır. Güle güle usta... Kahkahaların hep kulaklarımda kalacak. Başımız sağ olsun. Tüm sevenlerinin de.",https://www.cumhuriyet.com.tr/yazarlar/mujdat-gezen/yerli-ve-milli-2006742
Müjdat Gezen,Fuar,12 Aralık 2022 Pazartesi,"İlk açıldığında büyükçe bir panayır işlevi görüyordu. Damızlık bir boğa sergileniyor orada. Gerçekten görülmeye değer güzellikte ve azgınlıkta. Fakat içeri giriş on kuruş. Köylünün biri köyden kalkıp on çocuğuyla birlikte panayıra gelmiş. O arada boğayı da görmek istiyor ama aile kalabalık. Kapıdaki adamla tartışmaya başlamış köylü, çok para diye. O sırada sesleri duyan patron gelmiş: “Ne oluyor burada?” demiş. Kapıda bilet kesen “Beyim bu adam on çocuğuyla gelmiş, içeri girmek istiyor ama on bir bilet almam diye tutturdu.” “Bilet falan istemez” demiş patron, “Boğanın bu adamı görmesi lazım.” Sevdiğim bir fıkradır işte. Bu bahane ile güzeller güzeli İzmir’imi bir kere daha andım. Şu salgın hastalık artık kalksa, ben İzmir’e varsam, Kordon’da ve Karşıyaka’da bir tek rakı atsam (bir tek beni güzel yapar zaten) başka ne isterim ki? Bir tiyatro oyuncusu için bundan daha önemli bir şey yoktur. Üçüncü zil çaldığında orada olacaksın. Bunun kaçarı göçeri yoktur. Ya da başka meslek seçeceksin. Hocalarımız ve ustalarımız, bu mesleğe soyunduğumuz ilk gün bize bunu söylerler. Aksi halde pekâlâ başka bir mesleği seçebilirsin, kim karışır? Ama bunu bile bile bu işe talip olup oyunun yarısında su koyuverirsen işte o olmaz. Babam öldü, ben bu akşam oynamayacağım diye bir şey yok, sana bunu ta ilk günden söylemediler mi? Kaldı ki oyun en fazla iki buçuk saat sürer. Bir aktör acısını iki buçuk saat içine gömemiyorsa gitsin başka bir iş yapsın, hem daha çok para kazanır hem derdi yok. Babası ölmüş işte o gün işe gitmeyecek. Hatta patronu “Kamil sen bugün işe gelme” bile diyebilir. Ama oyunculukta bu yoktur. Acını azıcık içine göm. Bir şey olmuyor merak etme. “Benim bir yakınım öldü mü ben o gece oynamam” dedin. Tamam. Peki, kilometrelerce uzaklardan gelen, bir hafta önce dişinden tırnağından artırdığı paralarla eşine, çocuğuna ve kendine üç bilet alan o seyircine ne diyeceksin? O insanlar senin acını paylaşmak zorunda değiller ki. Acı senin acın, onların değil. Onlar oyunu izlemek için salondalar. Sen “Ben bu akşam oynamıyorum, babam öldü” diyorsun. Allah rahmet eylesin kardeşim. Bak üçüncü zil verildi ve oradasın. Bunun lamı cimi yok. Sana özel bir tiyatro yasası yok. Seçmeseydin bu işi. Kim zorladı seni? En büyük yetenek sen misin? Senin başka işin gücün mü var? Üçüncü zilde orada olacaksın. O kadar. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Cumhuriyet gazeteme bakıyorum. Artık Erol (Manisalı) abimin yazıları yok. Ne çabuk unutuyoruz. Yaşarken varsın, sonrası sessizlik. Pek çok şeyi çabuk unutuyoruz. Fakat bunca çabalarına, bunca uğraşlarına, bunca çukurlaşmalarına karşın hâlâ unutturamadıkları biri var: Atatürk Tunceli belediye başkanı, makam arabasının benzin parasını kendi karşılıyor. Çünkü kendi arabasını kullanıyor. Harcırah almıyor. İstanbul’a uçakla gelmiş. Uçak bileti parasını kendi ödemiş. “Benim ilkelerim var” diyor. “Maaşım bitince, eve gidip orda yemek yiyorum” diyor. Hadi “Moskova’ya” diye bağırsanıza bu adama. Angut kuşu da serçeler gibi tek eşlidir. Dişisi ölünce erkeği son nefesine kadar başında bekler. Tabii ben tanık olmadım ama bunun böyle olduğu bilinen bir şey. Yoksa bir angut kuşu ara bul, dişisinin ölümünü bekle, sonra erkeğinin durumunu incele, benim işim değil özür dilerim. Ama bunu yapan insanlar var. İşte ben onlara çok saygı duyuyorum. Küçücük bir kuşun yaşamını inceliyor, o canlılar ölmesin diye canını dişine takıyor. Ne kadar güzel bir meslek. İnsanın gözleri doluyor. Ben acaba gözlerimin dolması için bahane mi arıyorum son zamanlarda? Çünkü küçücük bir mutlulukta benim gözlerim doluyor. Mesela televizyonda sağlık bakanı aşı geliyor diyor ya, gol atan takımın taraftarı gibi seviniyorum gözlerim doluyor. Sonra bakan yakında geliyor diyor, yine seviniyorum, bütün halkımızın adına. Sonra bakan yeni müjdeyi veriyor, bir aksilik olmazsa pazar yola çıkacak, pazartesi burada diyor, yine seviniyorum. Yol uzak tabii onca aşı gelirken gecikme olabilir. Ama ben gelse de gelmese de sevinince gözlerim doluyor. Göz dolmasının nedenini doktoruma soracağım. (Salgın zamanı yazmıştım.)",https://www.cumhuriyet.com.tr/yazarlar/mujdat-gezen/fuar-2011121
Müjdat Gezen,Aborjin,14 Kasım 2022 Pazartesi,"1982 yılında Avustralya’ya gitmeden önce oranın yerlileri Aborjinler hakkında, bilgi edinmek istedim. Birkaç kitap okudum. Adaya İngiliz mahkûmlar yerleştirilmeden önce bu yerliler oranın asıl sahipleriymiş. Her yıl üç ay süren bir yolculukla çölü geçerlermiş. Çöldeki su birikintilerinden kırbalarına su doldururlar, ancak kendilerinden sonra göç edecek hayvanlar için birikintide su bırakırlarmış. Hayvanlar da suyun tamamını içmezler, kendilerinden sonra çölü geçecek hayvanlara su bırakırlarmış. O sıralarda bir TV kanalına yarışma jürisi olarak katılmıştım. Yapımcısına bu olayı anlattım. “Hadi ya bu kadar saçma bir şey olur mu? Hayvan böyle bir şeyi nasıl akıl eder” dedi. Aklıma bir fıkra geldi: Şehirlinin biri köyden geçerken tarlada bir su kuyusunun etrafında dönüp dolanan bir eşek görmüş. Eşeğin gözleri bağlı, boynunda da bir çıngırak varmış. Adam, az ötede tarlada çalışan eşeğin sahibi köylüye sormuş. - Bu eşeğin gözleri neden bağlı? - Düz gidiyor sansın da başı dönmesin diye, bey. - Peki, boynundaki çıngırak neden? - Durursa, çıngırağın sesi de durur. Ben uzaktan “deh” diye seslenirim. Eşek dönmeye devam eder. - Peki ya durup da kafasını sallarsa, ses gene çıkar. Köylü dayanamamış “Aman beyim, senin kadar akıllı eşek nerden bulacağız?” demiş. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Başta sözünü ettiğim yapımcının şu dönemde pek çok dizisi yer alıyor. Sistemin tam adamı olmuş. Akıllı adammış. Falcıya sormuşlar, “Bu iktidar ne zaman gider?” diye. “Bir bayram günü” demiş. “Nereden bildin?” demişler. “Çünkü o gün halk bayram yapacak da ondan” demiş. Yeni bir kampanya başlatmışlar. Amblem olarak Cumhurbaşkanlığı forsuna benzeyen, uyduruk bir grafik çizdirmişler. Boşuna uğraşmayın. Siz çoktan karizmayı çizdirdiniz. Eckhart Tolle’nin bir kitabını okumuştum. 2005 yılında, bir bölümünde şöyle diyordu: “İçinizdeki, egoyu fark ettiğinizde, onu aşmaya başlamışsınızdır, demektir. Onu fazla ciddi almayın. Ego-temelli bir davranışta bulunduğunuzu sezerseniz, sadece gülümseyin.” Bizi yönetenler bunu hiç fark edemediler. Yazık. Matematikte dört işlem vardır ya “toplama, çıkarma, çarpma, bölme”. İktidar çarpma ve bölme konusunda çok usta. Sonbaharda yaprakların yerlere düşmesi hazindir. O. Henry Amerikan edebiyatının ünlü yazarlarındandır. Çoğu eserini cezaevlerinde yazmış bu garip adam. “Son Yaprak” adlı öyküsünde bir son yaprağın hikâyesini anlatır. Alt komşu genç kız veremdir ve sonbaharda son yaprağın yere düşmesiyle hayatı son bulacaktır. Bu, üst kattaki yaşlı ressama çok dokunur. Bir akşam duvara bir yaprak resmi yapar ve onu dala tutturur. Kız bunu görür. Yani düşmeyen yaprağı. Hayata tutunur. Ama ressam bu resmi yaparken yüksekten yere düşmüş ve ölmüştür... Özdemir Asaf, abimin alkoliklik arkadaşıydı. Yengem bir gün diyor ki: “Özdemir, her gece meyhanede içiyorsunuz. Benim mezelerim çok güzeldir. Gelin size balkonda bir masa yapayım, orada için.” Özdemir Abi geliyor eve. Masa kuruluyor. Sokak, çınar ağaçlarını sağlı sollu konuk etmiş. Yerler sapsarı ekim yaprakları. Yengem diyor ki: “Hiç sonbaharla ilgili şiirin yok mu Özdemir?” “Olmaz olur mu Dürdane” ve okuyor sonbahar şiirini: Her şeyi süpürebilirsin Sonbaharı asla. “Ne güzel bir şiir. Ne zaman yazdın bunu?” diyor yengem. Yanıt kısa: “Şimdi.” Özdemir Asaf çok tatlı bir adamdı ve çok iyi şairdi. Münir (Özkul) Ağabey bana dedi ki: “Özdemir iyi değil, gel hastaneye ziyarete gidelim.” Gittik. “Bu meret de ta beyne kadar yürümüş” dedi. Hastalığını böyle anlatmıştı özetle. Birkaç gün sonra bize ve şiire veda etti, gitti. Sahneye ilk adımımı attığım oyun O. Henry’nin “Son Yaprak” öyküsünün aynıydı. Fakat yazan Faruk Nafiz Çamlıbel’di.",https://www.cumhuriyet.com.tr/yazarlar/mujdat-gezen/aborjin-2002486
Müjdat Gezen,Savaş,16 Ocak 2023 Pazartesi,"Bu sayfalarda Savaş’ı (Dinçel) anacağım. Başımızdan geçen tuhaf olaylardan kısaca söz edeceğim. MSM’de tiyatro bölüm başkanı. Bir gün, benden sonra dersi var. “Senin dersine girebilir miyim, biraz dinleyeyim?” dedi. O gün “tip” ile “karakter” arasındaki farkları anlatıyoruz. Söz Moliere’in Cimri oyunundaki kahramanı Harpagon’a geldi. Ben sordum: “Harpagon tip midir, karakter midir” diye. Bir kısım öğrenci “Tiptir çünkü üçüncü boyutu, yani psikolojik içeriği tam işlenmemiştir” dedi. Bir kısmı “Karakterdir, çünkü komedi olsa bile yazar tipten öte götürmüştür Harpagon’u” dedi. “Tiptir-karakterdir” diye tartışırken Savaş, “Ben söyleyebilir miyim” dedi. “Söyle” dedim. “Karaktersizdir” dedi. Çocuklar Savaş’ı çok severdi. Gülüştük durduk. Öyle ya. Cimri bir herif karaktersiz olabilir. Benden sonra dersi başlıyor Savaş’ın. Giriyor derse. Ders bitiminde Oğuz Aral’ın mim dersi var. Çocukların bir kısmı delikanlı. Tayt giymek istemiyorlar. Popoya çok yapışıyor, ön tarafta falsolu görüntüler ortaya çıkıyor gerekçesi ile o dersten kaçmaya başlıyorlar. Savaş bunu anlamış. Bizim okula yakın bir yerde bilardo salonu var. Üç öğrenci dersten kırıp oraya gidiyor. Bir bakıyorlar Savaş Hoca oturuyor. “Ben de sizi bekliyordum, hoş geldiniz” diyor. “Hocam tayt bize uymaz.” “Tamam tamam hadi bilardo oynayalım” diyor Savaş. Çocuklar birbirlerine bakıyorlar. Savaş Dinçel bilardo bilir mi yahu? Neyse, üçünü de sıraya diziyor bizimki. Çünkü daha önce bir kere de Semih Saygıner’i (dünya bilardo şampiyonumuz) yenmiş. Hep derdi ki: “Semih bana numaradan yenildi”. Bir gün Savaş MSM’de derse girdi. Kahvesinden bir yudum almış. Cigarasından bir nefes çekmiş.  Durmuş. Öğrenciler hayranı. Ağzının içine bakıyorlar ne diyecek diye. Bir fırt daha almış kahvesinden ve “Teneffüs” demiş. Ders yapmadı. Odama geldi. “Moruk, ben çıktım” dedi. “Neden çıktın?” dedim. “Okuldan, şuradan, buradan hayattan.” “İstediğin zaman gelirsin Savaş ya da hiç gelmezsin, canını sıkma” dedim. Tatsızdı, sağlığı bozuktu. Hiçbir şey yapmak istemiyordu. Hayat onu yormuştu. 60 m² Yaşlılar için Prefabrik Bungalov Fiyatları (2025). Visionery Echo Hemen ara Çocuk cama yaslanmış yağan yağmuru seyrediyordu. Saçları sarı ve lüle lüle idi. Birden şimşek çaktı. Çocuk annesine koştu. Korkan küçük çocuklar ilk annesine koşar. Annesi “Korkma” dedi. Sarıya çalan saçlarını okşadı. O saçlar artık kırlaşmıştı ve yorgundular. Bıyıklarında cigara sarısı hâkimdi. Göz altları hafiften şişti ve bezgin bakıyordu. Hastalıkla boğuşmak kolay değildi. Hele doktor, onun en iyi iki yakını olan içki ve sigarayı tamamen yasaklayınca ne tadı kalmıştı ne tuzu. “Ben çıktım” dedi. Öztürk Serengil “Yeşilçam”ın büyük komedyenlerindendi. Her ne kadar seslendirmesini, tiyatro ustası ve dublaj sanatçısı Mücap Ofluoğlu yaptıysa da Öztürk Abi ile örtüşürdü. Mücap Abi dublajını yaparken tuluat da yapardı. O zamanlar icat ettiği sözler bana sevgili Nebati’nin sözlerini hatırlattı: “abidik gubidik- hötöröf-hapatana püf-antini kukas” gibi acayip sözleri insanları güldürürdü. Tıpkı Nebati Bey gibi. Öztürk Serengil’e de Mücap Ofluoğlu’na da rahmet diliyorum. Öyle yapıyorum. Sıçrıyorum o hikâyeden bu hikâyeye. Tümü hayatın içinde öğrendiklerimden. Sıçrıyorum. Ama temkinliyim. Sıçrarken kötü bir şey olmamalı. Sıçramakla ilgili. Bir harfi yanlış bassam, hah şimdi sıçradın işte, deyiverirler. Dikkatliyim. Ama gerçekten güzel oluyor. Hiçbir yazdığımı beğenmeyen ben, bunları beğenmeye başladım. Ödül bile alabilirim deneme dalında. İyi gittiğini söyleyenler var ama ben dedikodulara inanmam. Bu gibi kısa kısa yazma konusunun uzmanı Yılmaz Özdil’dir. Doğrusu çok emek verir yazdıklarına. Durup dururken hiçbir şey olmuyor. Yazdıklarını bu kadar geniş kitlelere okutabilmek maharet ister. Onda bu var. Bir proje peşindeyiz. O yazacak, ben yazacağım ve birlikte iki kişilik oyun olarak sahnede oynayacağız. Kendisinin teklifidir ve benim can attığım bir meseledir. Yılmaz, caymak yok... Siyah beyaz televizyon zamanı. Ne diziler gelirdi Amerika’dan. İnsanlar eve kapanır, o gece o bölümü izlemek için çıkmazlardı. Tıpkı Uğur’un programlarında olduğu gibi. Uğur, “Soğukoluk” diye bir haber programı yapmıştı. Sokaklarda insan kalmamıştı. Tek kanaldı TRT o zaman ve çok izlenirdi. O yabancı filmlerden esinlendik. Oturduk Aram Gülyüz ile senaryo yazdık. “Televizyon Çocuğu” isim babası ben, Aram ve Muammer Karaca. Ben o aralar televizyonda oldukça popülerim. Muammer Karaca’nın evinde film çekiyoruz. Beni gördü: “Ooo televizyon çocuğu ne haber?” dedi. Biz de oturduk, daha önce dünyanın en büyük komedyeni Danny Kaye’in bir filminden esinlenip o filmi yaptık. Adile Naşit annem, Gazanfer Özcan babam, yönetmen Aram Gülyüz. İyi çalışmıştı film. Hâlâ çok severim o filmimi. Ama kanallar oynatmazlar. Biz sakıncalıyız ya. Bir gün oynatacaklar.",https://www.cumhuriyet.com.tr/yazarlar/mujdat-gezen/savas-2021859
Müjdat Gezen,Fidel,07 Kasım 2022 Pazartesi,"“Fidel” diye bir senaryo yazmıştım. Yıllar sonra hapisten çıkan üç devrimci (Tuncel Kurtiz, Savaş Dinçel, Mustafa Alabora) ve hapishanede bunlara çaycılık yapan adi suçlu (Müjdat Gezen) dışarıda Kenan Evren rejimiyle karşılaşırlar. Korkularından evlere saklanırlar ama bu onları kesmez. Küba’ya kaçmaya karar verirler. Bir gemi ile bunu gerçekleştirirler ve orada evlenip yepyeni bir hayat kurarlar. Küba büyükelçisi ile arkadaş olmuştum Ankara’da. Durumu ve senaryonun İspanyolcasını Küba’ya gönderdi. “Olur” çıktı. Yönetmenliğini de Kurtiz yapacak. Sonra iş olmadı. Neyse. Küba’da her 1 Mayıs’ta gösteriler yapılıyor. Türkler de gidiyorlar. Bu konuda Küba kısmını daha önce yazdım. Küçücük ülke ekonomik sıkıntı içinde ve halkı mutlu. Nasıl oluyor acaba bu? Çünkü yol, su, elektrik, kira, sağlık gibi sorunları hiç yok. Devlet karşılıyor. Evet, devlet karşılamalı. O zaman halk bazı şeylerden mahrum olsa bile mutlu olabiliyor. Yeni bir şeyler yapmak istiyorum. Ne olduğunu bilemem. Bilmiyorum. Ama yeni, yepyeni bir şeyler yapmalı. İnsana, ülkeye biraz moral lazım. Mesela böyle dönemlerde sokak satıcılarını organize etmek. Çünkü dar gelirli aileler sıkıntı içinde. Sokak satıcıları dar gelirliler için uygun fiyatla bir şeyler satarlar. Ayrıca bu kentin İstanbul’un sokak satıcıları ünlüdür. Bir kere bağırışları harikadır. Biz ona “İstanbul’un Çığlıkları” deriz... Boooza Vefa’nın... Tenekeci muslukçu, tenekeci muslukçu... Kalaycı geldiii... Silivri yoğurdu kaymaaak... Bohçacı geldi hanııımmm. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Aklıma Yaman’ın annesine yaptıklarımız geldi. Gece yarısı kışları bozacılar geçerdi sokaktan, yine geçiyorlar. Şu dönem hariç tabii. Yaman’ın annesi boza hastası, çok seviyor. Gece yarısı Savaş’la geldik Yaman’ın sokağına. Bir evin köşesine saklandık. Ben başladım bağırmaya: “Booooza Vefa’nın.” Pencere açıldı. Yaman’ın annesi İffet Hanım Teyze çıktı pencereye, “Bozacı, bozacı” diye bağırıyor. Bizde ses yok. Kapadı pencereyi, girdi içeri. Ben yeniden başladım bağırmaya: “Boooza Vefa’nın.” Pencere yine açıldı. İffet Hanım Teyze bağırıp duruyor. Bozacı arıyor ama yok. Bu üç dört kez devam etti. Sonunda Yaman çıktı pencereye, “Bozacı kardeş, bize oradan iki litre dolduruver” dedi ve girdi içeri. Sonrasını biz bilmiyoruz. Ertesi gün Yaman’dan öğrendik. Annesi, “Bu ne biçim iş, bana cevap vermeyen bozacı nasıl oluyor da seninle konuşuyor?” demiş. Ama ortada boza falan yok tabii. Sadık Abi (Şendil) levrek yapardı mayonezli, parmaklarınızı yerdiniz. Aynını geçen gün ben de yaptım. Kimse parmaklarını yemedi evde. Hatta Leyla “Lütfen bir daha yapma canım” dedi. Sık sık bu ustamı anarım. Bana rahatlık verir. O zamanlar yaptığı iç açıcı espriler hatırıma geldikçe dudaklarımda hafif bir tebessüm belirir, bazen sesli gülerim. Leyla sorar, “Yine aklına ne geldi?” diye. “Eski günler” deyip geçerim. Çünkü eski günlerdik biz. Şu tiplere yakından bir bakın. Gülmeyi bilmiyorlar. Ne kadar acı. Gülmeyi becerememek, espri yeteneği olmamak, dünyaya Nasrettin Hoca gibi bakmamak, ne acı.  Böyle geldiler böyle gidecekler. Onları aşağılamıyorum çünkü böyle bir şeye ihtiyaçları yok. Onlar iki de bir bizi aşağılamaya kalkıyorlar ama olmuyor işte. Resim sevmiyorlar, heykel sevmiyorlar, tiyatro sevmiyorlar, sanatı sevmiyorlar. Sanatı sevmeyince pek tabii olarak sanatçıyı da sevmiyorlar. Biri “Bizim sevdiğimiz sanatçılar da var” dedi. Onlarla birlikte mutluluklar diliyorum hepsine. O sanatçı arkadaşlarımı yargılamam ben. Kim bilir nerelerden geldiler, ne gibi açıklar verdiler. Yoksa sanatın tabiatı muhaliftir. Hem yandaş hem sanatkâr olunmaz. Bu işin varlığına aykırı bir durumdur. Bir siyasi partiye gidip seçim zamanı oy veririm ben. Ama kölesi olmam, olamam. Aykırıdır bu. Hayata, sanata, bakışa aykırıdır. Ayıptır ayrıca. Ayıptır. Tekrar söylüyorum: Ayıptııır.",https://www.cumhuriyet.com.tr/yazarlar/mujdat-gezen/fidel-2000285
Müjdat Gezen,İstanbul,03 Ekim 2022 Pazartesi,"Ne gözlerim kapalı seni dinliyorum. Ne sana dün bir tepeden baktım. Ben doğduğum gün Sana abayı yaktım. Bu şehir bana çok dokunur. En büyük dedemin çocukluğundan başlayarak 80’ine yaklaşan benim için hep efsunlu olmuştur bu şehir. Dünyanın beş kıtasında nice şehirler gördüm, beni bu kadar büyüleyeni hiç olmadı. Sidney’deyim, Tokyo’dayım, New York’tayım, Paris’teyim... Hep İstanbul’u özlemişimdir. Trafiğine, pahalılığına, kalabalığına, gürültüsüne ve lodosuna rağmen ben bu şehre âşığım. Hiç kuşkusuz bir Edirneli bir Ağrılı için de durum böyledir. Onlarda doğup büyüdükleri kenti severler. - Bak Cemal, mahallenin altını üstüne getirdin. Her şeye karışıyorsun. Mahalle halkının yaşam biçimine müdahale ediyorsun. Yetti artık. Türkiye'nin En Beğenilen Mobilyaları bi Tıkla Kapınızda CaddeYıldız Şimdi Keşfet - Abi kim bu Cemal? Leyla adlı şiir kitabımdan ara ara sizlere örnekler aktaracağım. * Kasvetli günlerin Eseridir şiir. Üzülürsün bazen Memleketin haline Sıkılırsın Karışır çarşı. Kasvetli günlerin Eseridir şiir. Yoksa “Korkma” diye Başlar mıydı Bir ulusun milli marşı. * “1960” Yıl bin dokuz yüz altmış olsa Erdek’te kamp yapsak. Malta Madalyon Sineması’nda “Piknik” filmi oynasa Kim Novak’a âşık olsak. Savaş Dinçel dese ki; “Burası açık hava sineması Renkli film oynamaz. Eğer yağmur yağarsa Filmin boyaları akar”. Yıl bin dokuz yüz altmış olsa Bol bol kitap basılsa okusam En sevmediğim şey; Eskiye özlemdir. Ama yine de moruk Yıl bin dokuz yüz altmış olsa, Ve o güzel yıllarda Takılıp kalsak. İki binli yıllar hiç olmasa... Atletizmde pek çok koşu vardır. 100 metre, 110 engelli, 200 metre, 400 engelli, 800 metre, 5.000 metre, 10.000 metre. Maraton, en çok dayanıklılık isteyen koşu türüdür. 42 km ve küsuratı vardır. 100 metre en teknik koşu türüdür. Anlayacağınız saymakla bitmez. Hayat da bir koşudur. Siyasete gelince o bambaşka bir koşu tekniği ister. En zayıf sandığınız rakibiniz çok dişli çıkabilir. Hele hele aklınızda hileli oyunlar varsa (rakibinin önünü kapatmak, topuğuna basmak, çelme takmak gibi) işiniz daha da zorlaşır. İktidarlar namuslu yarışmak zorundadırlar. Aksi halde savrulur durursun. İktidar bir yarışa girdiği zaman namuslu, dürüst ve centilmen olmak zorundadır. Aksi halde 804 bin oy farkı yer. Feleğini şaşırır. Shakespeare’in ünlü “Hamlet” oyununda İngiltere’den, Danimarka sarayına bir tiyatro kumpanyası gelir. Hamlet, vekilharcı Polonius’a der ki: “Rica ederim efendim. Oyunların rahatını temin edin. Kendilerine iyi muamele edilsin, anladınız mı? Zira onlar zamanımızın perdesi, günümüzün aynasıdırlar. Sağlığınızda adınız onların diline düşeceğine, öldükten sonra mezar taşınıza kötü şeyler yazılsın daha iyi.” Dört yüzyıl önce bile tiyatrocular sarayı eleştirebiliyormuş. Ne günlere kalmışız. Picasso en sevdiğim ressamlardan biridir. Guernica adlı resmini sanırım daha önce yazdım. Ama zararı yok. Ben unuttuğuma göre siz de unutmuş olabilirsiniz. Sergisini gezen diktatör Franco’nun bir generali o tabloya çok kızıyor. Çünkü diktatör Franco’nun yaptığı Guernica katliamını anlatıyor resim. General o sırada sergide bulunan Picasso’ya soruyor: “Bunu siz mi yaptınız?” Picasso yanıtlıyor: “Hayır siz yaptınız.” Ünlü Fransız heykeltıraş Rodin, heykellerinin bir bölümünü eksik bırakırmış. Nedenini sormuşlar, “Heykel oldukları anlaşılsın diye” demiş. Özgüvene bak. Bernard Shaw çok büyük bir yazardı. Ayrıca hazırcevaplığı ile ünlüydü. Çok güzel bir hanımla dans ediyor koca ihtiyar. Kadın diyor ki: “Mr. Shaw, sizinle evlensek, bir çocuğumuz olsa, aklını sizden güzelliğini benden alsa...” Üstat kadıncağızı kırmadan ama hafif acıtarak yanıtlıyor: “Bir de bunun tam tersini düşünün.” Hayat için “Şimdi burada” derler. Ne kadar doğru. Beş dakika sonrasını bilen yok. “Olumlu düşün” de derler. Bundan iyisi yoktur. Hep öyle bakmaya çalıştım hayata ve hayatıma. Asla tekrar yapma derler hata için. Çünkü hata ilk yapıldığında hata olmayabilir. İnsan onun hata olduğunu bilse yapmaz. Diyeceksiniz ki: Bile bile de yapar. İnsanoğlu bu. Böyle de bakabilirsiniz. Ben diğer şekilde bakmayı tercih ediyorum. Diyorum ki: “Yahu bu iyi adamdır, yaptığının hata olduğunu bilseydi yapmazdı.” Diyebilirsiniz ki: “Yapardı.” Öyle de olabilir. Her şeyde birden fazla seçenek olmalı. Benim tercihim hep olumlu tarafından bakmak. Unkapanı Köprüsü ve Galata Köprüsü sabah beş ile altı arasında açılır, Haliç’e geçecek olan tekneler bu bir saat içinde geçerler sonra köprü tekrar kapanırdı. Biz o saatlerde Kulüp 27’den çıkmış olurduk. İstiklal Caddesi’nden Tarlabaşı’na inen yollardan birinde solda bulunan eski bir Bizans mahzeni, on beş basamakla inersiniz. Burası Kulüp 27’dir. Tosun da derdik. Eski sahibinin ismi olsa gerek. Adam başı üç liraya çıkılırdı oradan. Çorba, mantı, patates gayet ucuzdu. Biz genellikle Muammer Karaca Tiyatrosu’ndaki oyunumuzun sonunda Yaman, Savaş, ben giderdik oraya. Tabiidir ki yanımızda kız arkadaşlarımız olurdu. Adamo’yu ilk kez orada Türkçe bir şarkıyla dinlemiştik: “Her Yerde Kar Var”. Sabah beşe doğru çıkardık kulüpten ve Unkapanı’na kadar yürürdük. Köprü o sırada açık olurdu veya açılıyor olurdu. Sandalcılar müşteri beklerdi karşı kıyıya geçirmek için. Binerdik sandallara, geçerdik İstanbul yakasına. Oradan yürürdük. Yaman Davutpaşa yönüne, Savaş Horhor’a, ben de biraz daha öteye Hırkaişerif’e. Gençliğe bak. İstiklal Caddesi’nden Unkapanı’na, oradan Fatih’e yürü. Ertesi sabah prova için kalk. Gençlikte neler yapabiliyor insan. Aydın Boysan (yazar, mimar, iyi rakıcı) ile 90. yaşını kutluyoruz. Bana “Gençliğinin kıymetini bil” dedi. “Aydın Abi, 70’e geldik” dedim. “Ben 90’ı bitirdim” dedi. Ona göre biz genç oluyorduk. Ama gençliğimin kıymetini bildiğimi rahatlıkla söyleyebilirim. Hâlâ da biliyorum.",https://www.cumhuriyet.com.tr/yazarlar/mujdat-gezen/istanbul-1987855
Müjdat Gezen,ADD,05 Eylül 2022 Pazartesi,"Telefonum çaldı, “Atatürkçü Düşünce Derneği’nden arıyormuş” hırsız. “Abicim 30 Ağustos için harika posterler hazırladık, size de beş milyarlık yolluyoruz hakkını helal et” dedi. Yetiştiğim semt olan Karagümrük dolaylarından bir dille cevabımı verdim, telefonu kapattı. ADD sokaklarda para toplamaz. 30 Ağustos’u para malzemesi yapmaz. Hemen başkan Hüsnü’yü (Bozkurt) aradım, önlem alacağını, böyle ahlaksızlıkların yapıldığını söyledi. Aklınızda bulunsun böyle telefonlar alırsanız kabul edin ve gelenleri hemen yakalattırın. Ben MSM’ye uyarıda bulundum. “Gelene çay ikram edin, oyalayın, gideceği yerde zaten gereken muameleyi görecektir” dedim. Aklıma trafik kontrollerinde gece yarılarında arabamı çevirip ceplerinden Atatürk rozetlerini çıkararak bana gösteren polis kardeşlerim geldi. Onlar adına bile yardım toplayacak kadar gözleri kararmış sahtekârlar var. Böyle bir sahtekârlığı bağışlayamam. Hele işin içinde Atatürk’ün adı var ise. “BÜTÜN ÇİÇEKLERİNİ DÖKTÜ SAKSILAR NE OLURDU BİRKAÇ TANE SAKLASALAR NE OLURDU BENİMLE İNATLAŞMASALAR SANKİ BEN BİLMİYORUM SONBAHARIN GELDİĞİNİ...” Onunla aramda on yaş fark vardır. Annem komşuya gitmeyi çok severdi. Ben küçükken evde ya anneannemle ya ablamla kalırdım. Ablam bana hep anne oldu. Kuşkusuz anamın yeri bir başkaydı ama ablamı hep çok sevdim. Siz bu satırları okurken ben turnede, evimden ve ablamdan uzaklarda olacağım. Ablam yoğun bakımda, yeğenlerim hep yanındalar. Saat başı haber alıyorum ama dünya hali bu... Ablam... Ben uzaklarda iken sakın bizi bırakıp gitme. Oyunumun biletleri önceden satılmış, seyircimi bırakamam. Tıpkı seni çok zor bırakacağım gibi. Aman sık dişini, biraz daha yaşa ablam. Seni hep çok sevdim ben, sen bunu iyi bilirsin. Öyle ki annemi, seni, yeğenlerimi hep Kadıköy’e taşıdım. Birbirimize yakın olalım diye. Sakın ben Anadolu’larda dolaşırken bir yerlere gitme. Kısa sürede döneceğim. Ama seyircim de beni bekliyor. Ben “Babam öldü bu gece sahneye çıkamam” diyenlerden hiç olmadım. Ta uzaklardan beni izlemeye gelmiş insanlara bunu anlatamam. “Sen nasıl aktörsün, üzüntünü iki saat saklamayı oynayamıyor musun” diye sorarlar bana. Doktorların sana gereken özeni gösteriyorlar. Evlatların hep başucunda nöbette. Döner dönmez yanındayım. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Abla... Beni turnemi yarıda bırakıp dönmeye mecbur etme. Sonra tekrar geri dönüp aynı yolu aynı gün içinde kat edersem akşamına bitkin düşerim. Bu mesleği kendim seçtim ama sen de çok yardımcı oldun. Bana yine yardım et, bir yerlere gitme. Daha bir süre gitme... Konuş benimle. Bak başındayım. Biliyorsun seni hep çok sevdim ben. İki fakülte mezunu bir yıldır iş arayıp bulamayan genç, deveye sormuş, “Neden boynun eğri” diye. Deve demiş ki: “Sen bunu bana soracak en son kişisin. Haberlerde izledim genç adam gerçekten iki fakülte bitirmiş iş arıyor ve bulamıyor. ‘Ne iş olsa yapacağım ama iş yok’ dedi. Her ilimizde üniversite var. Büyük şehirlerde çokça var. Yürürken dalgınlıkla bir üniversiteye çarpabilirsin. O kadar çok. Bu güzel bir şeydir. Çünkü demek oluyor ki bir o kadar da akademisyenimiz var. Son yıllarda demeçler veren konuşan pek çok profesör görüyoruz. Her ne kadar bazıları profesörden çok kabzımala benziyorsa da (kabzımallardan özür dilerim) yine de ben bilim yanlısı biri olarak onları çok takdir ediyorum. Güzel konuşurlar. Zaman zaman Atatürk’e hakaret ederek prim yapmak isteyen ileri zekâlı olanlar da var ama olsun onlar da insan. İnsan beşer, bazen şaşar. O profesörler şaşmış olabilirler ya da ‘Şimdi iktidar böyle istiyor ben de öyle konuşuyorum’ diyebilir. Kalite kantite meselesi önemlidir fakat. Yani az ve değerli üniversite hocalarımı iyi, yoksa bol bol hoca ama kalite bu kadar mı dememiz? Üniversite mezunlarının iş bulamamalarının temelinde yatan neden aslında bu da değil bence. Ülkede işsizlik var. Yasaklar olmasa her kurum çalışanın işine son verecek. Hem salgın hem hayat pahalılığı işi bu durumlara getirdi. Yine de üniversite mezunlarının üzülmesi bana gerçekten dokunuyor. Onca emek ver, okulunu zorlukla bitir ve bırak kendi branşında iş bulmayı hiç iş bulama. Zor.” Bizim memlekette bakan var mı? Bu nasıl bir soru, ne demek bakan var mı? Başbakan yok, tamam ama bakan var. Çünkü bakanlıklar var. Bir iki şekilde yanıtlanabilir bu soru. Mesela biri çıkıp diyebilir ki: “Adalet olmadığına göre adalet bakanı da yoktur.” Bir başka kişi: “Sağlık olmadığına göre sağlık bakanı da yoktur.” Bu cevapları çoğaltabiliriz. Ama bence asıl cevap başka. Diyelim ki bakanlıklar var. Demesek de var. Orada bakanlar da var. Ama o bakanların inisiyatifleri var mı? Mesele burada. Mesela bir bakan tek başına kimseden direktif almadan karar verebiliyor mu? Cevap?.. Kendinizi sıkmayın. Durum ortada. Her bakan konuşmasına başlarken “Sayın cumhurbaşkanımızın direktifleriyle...” veya buna benzer bir girişle başlıyor sözlerine. Ona ne söylenirse onu yapıyor. Çünkü seçilmiş değil, atanmış. Kim tarafından? Bir tek kişi tarafından. O nedenle bu memlekette bakan var mı sorusu geçersiz oluyor. Haklarını yemeyelim. Kişiliklerine bir eleştiride bulunmayalım. O nedenle hepsini onurlu kişiler olarak tanımlamak isterim şahsen. Belki çok iyi dürüst insanlardır. Hiçbirini tanımıyorum. Künyede bakan olarak geçiyorlar. Onu biliyoruz. Teklifi kabul ettiklerine göre de onları bakan olarak adlandırabiliriz. Biz onlara bakan diyelim olsun bitsin. Bakan.",https://www.cumhuriyet.com.tr/yazarlar/mujdat-gezen/add-1977182
Müjdat Gezen,Uğur-Vefa,15 Ağustos 2022 Pazartesi,"Okulumuzun boza günlerine birlikte giderdik. Kemal, Uğur, Vefa, ben. Vefa Küçük iyi bir Fenerbahçelidir. Uğur da öyle. En son Fenerbahçe Divan Kurulu Başkanlığı için karşı karşıya geldiler. İkisi de bu büyük camiaya yararlı olmak istiyorlardı. Seçimi Uğur kazandı. Vefa kendisini tebrik etti. Geçenlerde Uğur, Vefa’nın hasta olduğu haberini alınca kendisini aramış. Telefon açılmamış. Bir arkadaşına Vefa’nın sağlık durumunu sormuş, “Acaba telefonumu duymadı mı, yoksa hasta mı” diye. “Hasta” demiş arkadaşı. Ertesi gün bir daha aramış ve bulmuş Vefa’yı. “Vefa, lafı hiç dolandırmadan sana bir teklifte bulunuyorum, eğer sağlığına iyi gelecekse sana divan başkanlığı görevini şu anda devretmeye hazırım kardeşim” demiş. Vefa çok duygulanmış. Vefa pek çok anlama gelen bir sözcüktür. Bu meselede her anlamı yüklü. Vefa iyi bir adamdır. Uğur’dan hiç söz etmeye gerek görmüyorum. Yarım asrı aştı dostluğumuz. Onu herkes tanıyor, biliyor. Dürüstlük anıtıdır. Vefa’ya yaptığı teklif samimidir, içtendir. “Bırakır mısın Vefa’ya?” dedim. “Şu anda, dedi, sağlıktan daha önemli ne var Müjdat?” Fenerbahçe büyük camiadır. Atatürk’ün izinde gider hep. Tıpkı Uğur ve Vefa gibi. Ali Koç gibi.. Dünyada en çekindiğim şey, birini incitmektir. Bu benim tabiatımda yok. Bazı yazdıklarım bazı kişileri incitiyor olabilir. Beni bağışlayacaklarını umuyorum. Ama mizah biraz acıtır. Bende âcizane birazcık mizahla ilgili biriyim. Kimseyi incitmek amacıyla bir şey yapmam, yapamam. Mesleğim insanları mutlu etmek üzerine kuruludur. İnsanlar mutlu olsunlar, bu bana yeter. İncinen kırılan olursa, birazcık dönüp kendilerine bakmaları da iyi olur kanısındayım. Dedi ki: “Bizdeki veriler, YSK’nin elinde yok.” İktidar çok kızdı. Bu ne demekmiş?... Çıktı ekrana CHP’li yetkililer, açıklama yaptılar: YSK bütün siyasi partilere bilgi verir. Ama biz CHP olarak bu verilerle yetinmeyip, tek tek araştırıp, detaya iniyoruz ve daha çok bilgi sahibi oluyoruz... Özetle işin aslı bu. Hükümet insan içine çıkamıyor. İktidara söylenecek tampon yazısı şu bence, banal ama güzel: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol “KISKANMA NE OLUR, ÇALIŞ SENİN DE OLUR.” Ali Nesin bilindiği gibi Aziz Abi’nin oğludur ve Amerika’daki kürsüsünü bırakarak babasının vakfının başına geçmiş, ayrıca İzmir’de Nesin Matematik Köyü’nü kurmuş, oraya gelir olsun diye birkaç kilometre ötede bir zeytinlik almış ve köyü ayakta tutmak için çırpınıp durmuştur. Hâlâ da çırpınıyor. Köy çok itibarlı. Gidin görün, kararı siz verin. Her ne kadar ziyaretçilere kapalı ise de kimse dinlemiyor ve orayı görmeye gidiyorlar. Kızım Elif bayılmıştı köye... Videosunu izledim. İki motosikletli genç, ellerindeki ateşleyici malzemeyi zeytinliğe atarak kaçıyorlar. Ağaçlar yanıyor. Kurtarılabileni kurtuluyor... Oğlum sizin ananız babanız yok mu? Bırakın Nesin’in zeytinliğini, ağaç bu yahu. Yakılır mı hiç? Bence siz, kendinizi yaktınız. Yenilerini dikeriz zeytin ağaçlarının. Ama asıl yenilenmesi gereken siz ve sizin gibilerdir. Yapmayın böyle şeyler. Yakışmıyor. Bilmem dikkatinizi çekti mi? Ben bu ülkedeki önemli bulduğum olayları not düşerken tarih veriyorum. İleriki yıllarda, belki hiçbirimiz hayatta yokken, bu kitabı kitaplığından çekip okuyan torununuz veya çocuğunuz, bu ülkede neler olmuş onları da bilsin. Dolayısıyla, salt sizi biraz mutlu etmek fikrinin dışında, biraz da içinden geçtiğimiz şu zamanı bilsinler istiyorum. Kadınlar sokaklarda yürüyorlar şu anda. Çünkü dün gece yarısı tek adamın verdiği bir kararla adı bile bizden olan “İstanbul Sözleşmesi” iptal ediliyor. Kadınların yüzde 93’ü bu anlaşmanın yanında. Şimdi düşünün siz iktidarın kadın oylarının ne durumda olacağını. Ayrıca siz düşünmeyin, bırakın onlar düşünsünler. Zaten durumları facia. Gitti gidiyor derler ya. Bunlar çoktan gitti ama seçimlere daha var. Resmen yapılacak bayram kutlaması için biraz daha sabır. Yıllar sonra bu hükümet Kenan Evren’i yargıladı ve mahkûm etti. Doğru bir hareketti bence. Tarih böyle bir şey işte. Affetmiyor. Şu anda anayasa ayaklar altında. Açıkça çiğnenmekte. Bakalım sonuç ne olacak? Umarım kimsenin canı yanmaz. Bunu hiç istemem. Dindar ve kindar gençler yetiştirmeyi hedefleyenlerden ne farkımız kalır o zaman?... Öç almaya gidiyorsan iki tabut hazırla der Çinliler. İntikam çok kötüdür. Cumhuriyetten intikam almayı düşünenlerin sonu iyi olmaz. Bir iki kez denediler, olmadı. Bu defa hiç olmayacak. Menemen’de de olmadı. 15 Temmuz’da da olmadı. Olmayacak. Bu Cumhuriyet hep yaşayacak. İstanbul Sözleşmesi 20 Mart 2021 tarihinde tek imza ile Cumhurbaşkanı Recep Tayyip Erdoğan tarafından iptal edilmişti. TBMM’nin kararıyla kabul edilen uluslararası bu anlaşmanın ismi, bilindiği gibi İstanbul Sözleşmesi. Türkiye’de, İstanbul’da yapıldı. On bir yıldır yürürlükte. Meclis kararıyla kabul edilen bir anlaşmanın Meclis kararı olmadan iptali yasal olarak mümkün değilmiş. Bunu hukukçular söylüyor. Hemen avukatım Celal Ülgen’i aradım. Kızı avukat Deniz Şeren’i aradım. O bir kadın hukukçu. Böyle bir kararın hiçbir hukuki geçerliliği yok. Resmi Gazete’de yayımlansın yayımlanmasın hukuki değil. Meclis kararı gerekli. Sonuçta cumhurbaşkanı Meclis’e eller yukarı diyecek de belki o zaman çıkacak karar. Kız çocuk babası ve annesi olan milletvekilleri, emri alır almaz el kaldıracaklar. Bütün samimiyetimle söylüyorum, gerçekten çok utanıyorum bu durumdan. Yahu bu anlaşmanın ismi bile bizden. Burada, bizim ülkemizde yapılmış. İlk imzayı atan biziz. Ama zihniyet 12 yaşındaki küçük kızların evlendirilmesinden yana. Resmi nikâh yerine pekâlâ imam nikâhı denen şeyle olabiliyor ikinci kadın. Daha başka nelerin peşinde koştukları ise bilinmiyor. Yakında kokusu çıkar. HDP’yi kapatmak, milletvekillerini tutuklamak, İstanbul Sözleşmesi’ni feshetmek bana bir birleşik sözcüğü hatırlattı: GİDERAYAK.",https://www.cumhuriyet.com.tr/yazarlar/mujdat-gezen/ugur-vefa-1969636
Müjdat Gezen,Mikrofon,26 Eylül 2022 Pazartesi,"Benim mikrofonla tanışmam 50’li yılların başlarına rastlar. Sonraları İzmir Radyosu baş spikerliğine kadar yükselen İdil Akat (rahmetli İdil Ablam). O zamanlar İstanbul Radyosu Çocuk Kulübü’nde spikerliğe başlamıştım. Beni bir çocuk oyununda izlemiş, aldı radyo evine götürdü. İri yapılı RCA markalı mikrofonlarla ilk orada tanıştım. Altmışlı yıllarda şehir tiyatrosunun büyük aktörü Gazanfer Özcan, “Güneş Reklam” diye bir firma kurdu. “Nasrettin Hoca” adlı haftalık reklam programları yapılıyordu. Ünlü komedyen Vahi Öz, Nasrettin Hoca’yı, ben de oğlunu seslendiriyordum. Aradan yıllar geçti. Gazino sahnelerinde D12 mikrofonlarıyla tanıştım. Sonraları büyük salonlarda, müzikallerde oynarken, yaka mikrofonları çıktı. Onları kullandık. Mikrofon, konuşmanızı, şarkınızı, seslendirmenizi sağlayan bir aygıttır. Örneğin Meclis kürsüsünde de mikrofonlar vardır. Orada milletvekilleri ilk gün yemin ederler. Bu yemin namusları ve şerefleri üzerinedir. Ben kendi hesabıma mikrofonu hep iyi amaçlarla kullandım. Gönül istiyor ki Meclis mikrofonları da hep iyi amaçlarla kullanılsın. İnsanları mutlu etsin. Halka güzel şeyler söylesin. Meclis’ten naklen yayın başladığında çocuklarımızı yan odalara kaçırmak zorunda kalmayalım. Ne güzel olur. Moralinizi hep yüksek tutmak zorundasınız. “Sen önce kendine bak” dedi biri duydum. Yemin ederim ki öyle yapıyorum. Tamam, zaman zaman bozuk olduğum oluyor ama mesela az önce doktorumdan geldim. Bu adam mide bağırsak konusunda uzman Prof. Dr. Cem Kalaycı. Beni tepeden tırnağa muayene etti. Mide ve bağırsak sancılarım bir türlü durmuyor. Adını koydu: İrritabl bağırsak sendromu. Bu adı kendi koymuş zaten. Yani huzursuz bağırsak sendromu. Bende var. Ne yesem dokunuyor. Ama muayenede bir şey çıkmıyor. Eve döndüm, ilaç almadan yemek yedim. Ne ağrı var ne sızı var ne gaz var. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Demek ki Cem Hocam doğru tanı koymuş. Cem Kalaycıoğlu çok tanınan bir hoca. Uzmanlığı konusunda basmış olduğu broşürü okuyorum. Şu dönemde belki bir kısmınız böyle bir durum yaşıyor olabilirsiniz. Dikkat etmemiz gereken konu şuymuş: Günlük tutun, ne dokunuyor ne dokunmuyor ona bakın, bir de sütten uzak durun. Gaz yapan sebzelerden uzak durun. Brokoli, kabak, brüksel lahanası, fasulye vb. Bak, bir doktora gittim döndüm, size nasıl faydalı olabilirim diye düşündüm. Umarım hiçbirinizde bu gibi hastalıklar yoktur. Varsa, işte size koca profesörün reçetesi. Ben vizite falan talep etmiyorum. İyi olun yeter. Sağlıklı günler yakındadır. Korona gitsin, sağlık geri dönecek. Canım kardeşim Prof. Dr. Bozkurt Şener iki gözümü birden kurtardı. Ona şükran borçluyum. Ben Bozkurt’u doktorluğundan, doçentliğinden ve profesör olduğu ilk günlerden bu yana tanıyorum. Yükselişi tam bir emek ve bilgi işidir. Böyle başarılar durup dururken olmaz. Dünyanın her yerinde göz ile ilgili, katarakt ile ilgili, akıllı lens ile ilgili konferanslar verir. Konuşmacı değil ise izleyicidir. Bozkurt bilim adamlığının rastlantı ile olmadığının kanıtıdır. Aile doktorumuz Gündüz Yavuzer gelince yalnız Leyla ile benim değil bütün ailenin sağlık meselelerini çözümlüyor. Galiba benim bu yaştan sonra artık sadece sağlığa ihtiyacım var. Oldu oldu, olmadı sağlık olsun. Not: Adını andığım bu gönlü yüce doktorları kovsanız bile bu ülkeyi terk edip gitmezler. Bu kadar tehlikeli bir sözcüktür. Çünkü her şeye muktedirsin. İktidardasın. Her şeyi senin avuçlarının içinde, dilinin ucunda. Ne istersen onu yapar, ne istersen onu söylersin. Ama iktidar öyle bir şey değildir ki! “İktidara sahip olanlar gaflet, dalalet ve hatta hıyanet içinde olamazlar.” İktidarda olmak, hiç kimseye bu hakkı vermez. İnsanoğlu küçücük bir balığı kandırıp yakalamak için başka bir hayvanı, bir masum kuşu öldürüp o tüyünden olta yapıyor. Balığı kandırıp yakalıyor. Yani hem kuşu öldürüyor hem de balığı öldürüyor. İNSANA BAK. Kürek çekmeyi bilmiyorsan sandala binmeyeceksin. Rüzgârdan da anlaman lazım. Ayrıca ne taraf sancak, ne taraf iskele bileceksin. Teknede sağ, sol sözcükleri geçerli değildir. İskele, sancak diyeceksin. İçme suyun yanında olacak. Yola çıkıyorsan eğer, pusulasız olmaz. Tek başına mısın, yoksa yanında biri daha var mı? Varsa iyidir. Hatta sandalın kapasitesine göre, ne kadar kalabalık olursanız o kadar güçlü olursunuz. Denizin kuralları vardır. Hava raporuna bakacaksın. Sayılı fırtınalar vardır. Hiç şaşmaz. Denizciler sefere çıkmadan önce ona bakarlar. Ben bir keresinde bakmadan çıktım ve Kalamış Marina’dan Marmara’ya açıldım. Çanakkale Boğazı’na giremediğim için Karabiga’ya sığınmak zorunda kaldım. Dönüşte ise Çanakkale’de yedi gün mahsur kaldık. Dinmedi fırtına. Denize açılırken kaptan ne denli önemliyse yol arkadaşların da o denli önemlidir. Herkesle çıkılmaz denize. Hangi yola çıkarsan çık, yol arkadaşı önemlidir. Bakarsın seni yarı yolda bırakıvermişler. En tehlikeli yol arkadaşlığı siyasettedir. Yola çıktığın kişi birden sapıtıverir ve seni yüzüstü bırakır. Daha az önce seni yerlere, göklere sığdıramayan arkadaşın bakarsın ki senin en acımasız düşmanın. O nedenle çok dikkatli olmak gerekir. Bu belki başka mesleklerde de vardır ama siyasette olduğu zaman zararı aynı zamanda millete de dokunur. Hırkai Şerif İlkokulu ikinci sınıf öğrencisiyim. Türkiye haritasını ezbere çiziyorum. Öğretmenim beni yanına katıp diğer sınıfları dolaştırıyor ve karatahtaya haritayı çizdiriyor. Diğer öğretmenler ne düşünüyor ben anlayamıyorum ama öğretmenim benimle övünüyor bunu anlıyorum. Bir yıl daha geçti. Elinde bir piyesle geldi sınıfa Nadide Öğretmen. Beş kız, bir erkek manzum piyes. Başrolünde o erkek var. Ben oynayacakmışım. “Oynayamam, ben artist değilim öğretmenim” dedim. Buradan sonrası uzun hikâyedir ve çok anlattım. Çıktık oynadık. Yıl 1953 idi. Küçücük bir çocuktum. Ne kadar uzun zaman geçmiş. Bir ömür adeta. Oyunun sözlerinin bir bölümü hâlâ hatırımdadır. Faruk Nafiz Çamlıbel, ünlü Amerikalı yazar O. Henry’den esinlenerek yazmıştı. O zamanlar bizim yazarlarımız çok esinlenirlermiş. Böyle pek çok eser vardır. Türklerin çoğu yabancı dil bilmiyor o zamanlar. Bilenler böyle şeyler yaparlarmış. Bunların içinde en dürüstü Ahmet Vefik Paşa’dır. Çünkü Molière’den çevirdiği bütün oyunlarında, bunu açıkça belirtmiştir.",https://www.cumhuriyet.com.tr/yazarlar/mujdat-gezen/mikrofon-1985185
Müjdat Gezen,Kadın,19 Eylül 2022 Pazartesi,"Askerde komutan bir anket yapmış. Soru şu: “Mendil görünce aklınıza ne geliyor” Cevaplar gelmiş. Yüz elli asker “Nezle” yazmış. İki yüz asker “hasret” yazmış. Yüz seksen asker “ayrılık” yazmış. Bir cevap ilginç, “kadın” yazıyor. “Bulun getirin şu askeri bana” demiş komutan. Bulup getirmişler çocuğu. Komutan, “Oğlum mendil görünce senin aklına kadın mı geliyor?” demiş. Asker, “Yok komutanım, ben ne görsem aklıma o geliyor” demiş... Kadınlar alınmasın ama şarkısını söyleyen de kadın yani. “O şimdi asker, canı neler ister” diye söylemiş kadın. Ayrıca kadın sadece askerde iken değil, her zaman hatırlanması gerekendir. Anadır, eştir, kızındır. Emeği hepimizin üzerinde en fazla olandır. Kadınsız bir dünya olmaz, olamaz. Ben kadınları severim. Ayılar döver, ben överim. Kadın övgüye değer en yüce varlıktır. Kadın sevmeyenler tanıdım. Baktım, kendilerini bile sevmiyor. Kadınlarla ilgili fıkraları erkekler uydurduğu için, zaman zaman eleştiri konusu olur bu fıkralar. Ben kadını savunan fıkraları severim. Çok feminist biri çıkıp “Bizim kadın olarak savunulmaya ihtiyacımız yok” diyecek olursa ona da yanıtım vardır: “Benim erkek olarak savunulmaya çok ihtiyacım var.” Şimdi ne olacak?... Açılımı Türk sanat musikisi, bildiğiniz gibi. Şimdilerde TRT’de çalınmayan şarkılar var. RTÜK izin vermiyormuş. Çünkü içinde içki, saki, mey gibi, açıktan açığa alkolü savunan sözler var bu güftelerde. Olmaz tabii. Biz Osmanlı torunları falan olarak, öyle içkiydi, sigaraydı bu gibi şeyleri TRT ekranlarından ve mikrofonlarından şarkı yoluyla da olsa savunamayız. (Ben yazılarımda hiç ünlem kullanmam, biliyorsunuz.) Aklıma esti şöyle bir araştırayım dedim. Dayımın oğlu bu konuda uzmandır. Her ne kadar Hava Kuvvetleri’nden emekli bir yarbay ise de TSM konusunda hocalık yapmıştır. Ona sordum, “Mehmet (Tunçelli) acaba içinde içki geçen eski güftelerden küçük bir derleme yapman mümkün mü?” dedim. On dakika sonra bana onlarca şarkı sözü ve bestecisi gönderdi. “Bu kadarı yeter, tamamdır, sağ ol” dedim. Osmanlı saraylarından yetişmiş veya hacı olmuş veya cami imamlığı yapmış büyük bestecilerimizden birkaç örnek vereceğim: En eskilerinden Itri ile başlayalım (1640-1711). Bir şarkısından: Yıldızların Tercih Ettiği Eşsiz Güzellikteki Mobilyalar CaddeYıldız Şimdi Keşfet “Saki dil-i sad pareme bir kez nazar eyle. (Saki, bildiğiniz gibi “içki sunan” demek. Zekayi Dede Efendi: (1825- 1897) Şarap iç kızarsın ruhun gülleri. Hacı Arif Bey: (1831-1885) Şarap iç gülfeminde güller açılsın. Meyler süzülsün meydana gelsin. Leyla Saz: (Sarayda büyümüştür) Rast-Meyi aşka gönül peymane olsun. Şevki Bey: (1860-1891) Mey içerken düştü aksin camıma. Rıfat Bey: (1820-1888) Getir saki bade maye-i candır. Daha çok var, yüzlerce ama ben bir de Cumhuriyet devrinden örnekle bu işi kapatayım. Okulumuzun TSM bölüm başkanlığına yapmış can dostum, ağabeyim, rahmetli Alaeddin Yavaşça’nın bir bestesini vereyim: Sakiye mey sun ki bir gün lalezar elden gider... Bu sözler Fatih Sultan Mehmet’indir... Ben ne zaman Fatih Camisi’ne bir yakınımın cenazesine gitsem, hemen onun türbesine girer, dua ederim. Bu dünya güzeli şehri bize armağan ettiği için. Ayrıca ressamdır. Mühendistir. Dört dili güzel konuşur. Bilgedir. Çünkü O Fatih Sultan Mehmet’tir. Atatürk’ün de en sevdiği padişah. Entike kuşu rule rule Haydi hoop hamuşule Ave lüpe lüpe lüpe Ave lüpe lüpe Ave lüpe karo Ave lüpe karo Haydi haykanoş Eti kalo moş. Bu, ilk “Hababam Sınıfı” oyununun giriş şarkısıydı. Sözlerinin hiçbir anlamı yoktu. Rıfat Hoca (Ilgaz) özellikle yapmıştı bunu. Çünkü Hababam Sınıfı zaten gerçekçi olduğu kadar absürt bir lisenin sınıfıydı. Kimi “Kabataş Lisesi”nden esinlenme kimi “Aydın’ın okulundan” (Aydın Ilgaz Rıfat Hoca’nın oğlu) alma derler ama işin aslı “Hababam Sınıfı” Türkiye’dir... İlk oyun Beyoğlu “Küçük Sahne” de “Ulvi Uraz Tiyatrosu’nda” sahnelendi. Zeki-Metin ikilisi o oyunda büyük sükse yaptı. Ertesi sezon Ulvi Hoca, “Muammer Karaca Tiyatrosu’nun altı oyunları”na kiracı oldu. Zeki-Metin dışındaki kadroya Ali Poyrazoğlu ile ben geldim. Oyun yine kapalı gişe yaptı. Sonra ben arkadaşlarımla “Halk Oyuncuları”nı kurduk. Oradan ayrılınca “İstanbul Tiyatrosu Altı Oyunları”nı kiraladık Oğuz Aral’la ortak. Rıfat Hoca’ya gittik. Benim yeni projem “Hababam Sınıfı Sınıfta Kaldı” idi. Yine kapalı gişe yaptık. Sonraki yıllarda oyunu iki kez daha sahneledim... Günün birinde yine genç gruplar bu oyunu oynamak isterlerse oyunun amblem şarkısını bulamayabilirler. O nedenle tiyatro tarihine Rıfat Hoca’nın yazdığı absürt sözlerle kalsın diye yazdım. Çok büyük şair, çok büyük öğretmen, çok büyük ağabeydi Rıfat Ilgaz. Hâlâ oğlu da kızı da dostumdur. Yıllar önce Kadir İnanır’la bir film çekiyoruz: “Uyanık Kardeşler” Tarabya Oteli’nin bahçesindeyiz. Çiçek satan roman kızları geldi. Biri, “Aaa Müjdat Gezer burda” dedi. Kadir başladı gülmeye, “Seni tanıdılar Gezer diyo sana” dedi. Kız kafasını çevirdi konuşana. Bir baktı ki Kadir İnanır. “Aaa Kaaadir İnan da burda” dedi. Kadir’e “Seni de tanıdılar” dedim. Takipçiler genellikle isimlerimizi zaman zaman yanlış söylerler ve ben buna hiç alınmam. Nejat Uygur diye bana gelen mektup var. Allah rahmet eylesin çok sevdiğim ağabeyimdi, Nejat Uygur. Bir gün bir olayını anlattı bana: “Uçakla Ankara’ya gidiyorum, yan koltuğuma bir beyefendi oturdu. Gidene kadar beni methetti... Sizi kutluyorum, çok takdir ediyorum, okul açtınız, genç çocukları okutuyorsunuz, bravo size Müjdat Bey...” Neyse indi uçak Ankara’ya tam kapıdan çıkarken hostes bana “İyi günler sevgili Nejat Uygur” dedi. Adamcağız da yanı başımda. Kıpkırmızı oldu. “Affedersiniz üstadım, karıştırdım, özür dilerim” dedi. “Boş verin bu ilk değil, Müjdat’a da Nejat diyorlar, boş verin” dedim. Bu isim karıştırmaların en tatlısı ise aldığım bir mektuptu. Adresime gelmişti ve şöyle başlıyordı: “Sevgili Müjde Ar Gezen ablacığım...” Mektubu Müjde’ye verdim... Böyle tatlı yanlışlıklara can kurban. Ama günümüzde maşallah hiç karıştırmıyor büyüklerimiz. Bütün mahkeme celpleri aynen adımıza geliyor. Askerliğimi yaparken alayın kütüphanesine dalmıştım. “Atatürk Diyor ki” adlı kitaptan çok yararlanarak dört bin askere “Atatürk Günleri” yapmıştım. Canım dostum İlker Başbuğ’un “Savaş ve Barış” kitabını, başucu kitabı yapmamın nedenlerinden biri, içerisinde sık sık, beni ta o askerlik günlerime götüren notların bulunması oldu. Lord Kinross’un kitabında, Büyük Taarruz’un başladığı 26 Ağustos’u başlangıç alan Mustafa Kemal, “Arkadaşlar, on dört gün sonra İzmir’deyiz” diyor. Fakat Türk ordusu İzmir’e 9 Eylül’de giriyor. Sonraki günlerde Ankara’daki bir buluşmada Mustafa Kemal arkadaşlarına diyor ki: “Kusura bakmayın. İnsan, hesabında bazen yanılabilir. Tahminimde bir günlük yanlış yapmışım...” Türk ordusu, Mustafa Kemal’in hesabına göre bir gün önce giriyor İzmir’e Mustafa Kemal de cinas olarak “Kusura bakmayın bir gün önce girdik” demeye getiriyor...",https://www.cumhuriyet.com.tr/yazarlar/mujdat-gezen/kadin-1982527
Müjdat Gezen,Memet Ali (29 Ağustos 2022),29 Ağustos 2022 Pazartesi,"Ne güzel bir genç adamdın Memet Ali. Senin için çok üzülüyorum. Biliyorum sen de bazen mutlusun bazen değilsin. Zor günler geçiriyorsun. Ah Memet Ali ah. Artık çok uzaktasın bizlere. Ama az kaldı. On ay kadar bir şey. Sonra sen tekrar buraya geleceksin. Orada da bir evin olacak belki ama sen bu toprakların adamısın. Seninle tiyatro yapacağız. Dizilerin olacak, filmler çekeceksin Memet Ali. Annen, baban, dostların, arkadaşların ve sevenlerin çok mutlu olacaklar. Az kaldı. Bunlar gidecek sen geleceksin. Sen iyi bir adam olduğundan çok öte iyi bir oyuncusun. Oralarda dizi çektin, program yaptın. Şimdi güzel bir işin var. Ama gel. Burası senin öz yurdundur. Biz seni özledik. Her Memet Ali senin gibi olmuyor. “Bu zafer, Türk milletinin hürriyet ve bağımsızlık abidesidir. Bu eseri vücuda getiren bir milletin evladı, bir ordunun başkomutanı olmaktan ilelebet mesut ve bahtiyarım.” Başucu kitaplarım var ya. Bunların başında her ne kadar Shakespeare’in “Hamlet”i gelirse de en sık başvurduğum Montaigne’in “Denemeler”idir. “Devrim”le ilgili bölümünde Montaigne şöyle diyor: “Dünya kendini iyileştirmeye yatkın değil, kendisini zorlayanlardan o kadar rahatsız ki bedelinin ne olacağını düşünmeden onlardan kurtulmaya can atıyor. Dünyanın kendi olanaklarıyla iyileştiğini bin bir örnekle biliyoruz. Bir anlık yükten kurtulmak, iyileşmek değildir. Sevdiklerimize sarılmayalı ne kadar zaman oldu? Benim en sevdiğim şeydir yakınlarımı kucaklamak, yanaklarından öpmek. Şimdi kızım uzaklarda, Uğur İzmir’de, Erdoğan öyle, Yılmaz Bodrum’da bu dediklerimi yapamıyorum. Allah’tan Kandemir, Celal ve mahalle arkadaşlarım İstanbul’dalar. Onlarla da çok sık bir araya gelemiyoruz. Diyorum ki şu pandemi denen şey bir an önce bizim memleketi terk etse nasıl olur? Eskiler demiş ya “Her işin başı sağlık” diye. Şeytan tırnağın çıksa, biraz dişin ağrısa, iki kere aksırsan, o günün sağlıksız geçiyor. Şu dönemde sağlığımıza daha da dikkat etmemiz gerekiyor. Yüz yılda bir dünyaya uğrayan bu gibi bir virüs, nedense bu asrı buldu. Sağ ol, sağ salim git gel, sağlık olsun, iyilik sağlık. Sağlık üzerine dilimizde o kadar çok deyim, söylem var ki. Sağlığı bozuk insanlardan oluşan bir toplum (her anlamda) sağlıksız bir toplumdur da. Sağlığınız yerinde olsun, gerisi kolay. “YILLAR ELİMDEN TUTARSIN BİR SÜRE DAHA BIRAKMAZSIN SANIYORDUM. ÜSTELİK İYİ GİDİYORDUK SANA İNANIYORDUM. BIRAKTIN GİTTİN BENİ ARKADAŞIM SENDEN BEKLEMİYORDUM BUNU ORTA YAŞIM.” Bütün fıkralara bakın. Hepsi (birkaçı hariç diyelim) kadınların aleyhinedir. Çünkü fıkraları erkekler uydururlar. Bu hep böyledir. Salt fıkralarda kalsa iş iyi. Hayatın içinde de böyle değil mi? Amazon kadınlarını görmek isterdim. Kadın doktora gitmiş. Derdini anlatırken o kadar çok konuşmuş ki “Doktorcuğum, iyi ki gelmişim, başımın ağrısı tamamen geçti” deyince doktor, “O ağrı şu anda bende hanımefendi” demiş. Bunu uyduran kuşkusuz bir erkek. Kadınların daha çok konuştuğu meselesine gelince, bu doğrudur. Çünkü asırlardır konuşmalarına izin bile verilmeyen kadınlar, bırakın da konuşsunlar.",https://www.cumhuriyet.com.tr/yazarlar/mujdat-gezen/memet-ali-1974726
Müjdat Gezen,'TURNE',12 Eylül 2022 Pazartesi,"“Baba Kız” oyunumuzla güzel bir Ege turnesi yaptık. Dostlarım bana sık sık, böyle durumlarda “Neden turneye çıkmadan önce bu gibi yazıları yazmıyorsun da turne bittikten sonra yazıyorsun, bu işin haber değeri yok mu” diye sorarlar. Ben de derim ki: “Ben bu gazetenin bir çalışanıyım. Kendimle ilgili haberi kendi sütunumda yazamam.” “E o zaman haber ver, gazeten bunu haber yapsın.” “O da olmaz.” Şartım böyle bir işe girerken: “Benimle ilgili haber yapmazsanız yazarım.” dedim. Aksi, bana uymaz. Yani: “Bakın ben size yazı yazıyorum, siz de beni haber yapın.” Yazarken bile utandığımı söyleyebilirim. Neyse... Bayramiç’ten başladık. Parkta oynadık oyunumuzu. Ortasından trafik geçiyor. Oyun zamanı kapattılar yolu. Her şey çok güzeldi. Güzel insanlara oynadık oyunumuzu. Oradan Ayvalık’a geçtik. Hava kapalı idi. Yetkililer Ayvalık Meteoroloji’ye telefon ettiler: “Acaba akşama yağmur var mı?” diye. Alınan cevap asrın yanıtıydı. Bir meteorolog şöyle demiş: “Allah bilir.” Maaşını o işten alıyor bu zavallı adam. Oradan Kuşadası’na geçtik. Sığacık’ta sur içinde bir meydanda oynadık oyunumuzu. İstanbul, Ankara ve diğer yörelerdeki seyircileri ikiye katlayan bir kitle ile karşılaştık. Rakamsal olarak değil. Aldığımız olumlu reaksiyon olarak. Müthişti... Oradan Marmaris’e geçtik. Belediye bizi çok güzel ağırladı. Her yerde olduğu gibi. Büyük, Marmaris orman yangını sekiz günde söndürülebilmişti. Fidan dikmeye gittik Elif’le. Yanan ağaçları gördüğümde çok ağladım. Resmen ağladım. Diktik fidanlarımızı. Birinin adını Elif, diğer fidanın adını da benim adım olarak isimlendirdiler. Marmaris Belediyesi’nin yaptığı büyük misafirperverliği hiç unutmayacağım. Her gittiğimiz yerde bizi çok iyi karşıladılar. Seyircimiz bizi, biz onları özlemişiz. Sonunda tilkinin yaptığı gibi, dönüp dolaşıp geldik İstanbul’a... Yıldızların Tercih Ettiği Eşsiz Güzellikteki Mobilyalar CaddeYıldız Şimdi Keşfet İzmir’de Murat kardeşim galerisinde bizi konuk etti, bir süre birlikte yemek yedik. İzmir’in belki de en güzel galerisinde kahvemizi içtik... Sekiz günlük turnemiz böyle sonlandı. “Baba Kız” oyunu da işlevini tamamlamış olarak sezonu kapattı. Sanırım artık ben de mesleğimdeki kariyerimi kapatıyorum çünkü altmış iki yıldır yollardayım, sahnelerdeyim, ekranlardayım, perdedeyim ve çok yorulmuşum. Yaş da kemale erip biraz da geçti sayılır. Sanırım 2023 yılı başlarında bir veda ile sizlere “Hakkınızı helal edin” derim. 'Sevdalım hayat' Hayatı yakalamakta çok kez gecikmişimdir. Tıpkı Zülfü’nün nefis yaşam hikâyesi olan “Sevdalım Hayat”ı yeni okumuş olmak gibi. Çünkü kitaplarının ilk alıcısıyımdır. Bunu atlamışım. Kim bilir o ara ne sıkıntılarla uğraşıyorduk. O mahkeme senin bu mahkeme benim, dolaşıp durduk o sürelerde. Hukukun içinde doğup da bu kadar hukuksuzluğa uğrayan biri azdır. Dedesi, babası, yakınları hep hukukçu Zülfü’nün. Hepsi kürsünün arkasında. Tek kürsü önündeki aile ferdi Zülfü Livaneli. Böyle bir memlekette yaşadık biz. Yaşıyoruz da... Ama artık olmaz. Hukuk ya geri gelecek ya geri gelecek. Gencecik sanatçıları bir dil sürçmesi nedeniyle hapislere atmak, ev hapsinde boğmak bu sistemin marifetlerinden biri. Ama yetti. Dokuz ay on beş günleri kaldı. Bu sürenin sonunda demokrasi yeniden doğacak. “Kaplanın Sırtında”yı mutlaka okuyun. Elif gitti... Turneden döndük. Kızım Elif de Hollanda’daki evine döndü. Oğlunun okulu başladı. Yanında olması gerekiyor. Kocası yine yollarda. Şu ara Kazakistan’da bulunuyor. Oralarda ombudsmanlık görevini yapacak. Elif bizim oyunun bir yerinde benim “Normal Olacak Kadar Anormal Değilim” adlı kitabımdan “Kar Taneleri” adlı minik öykümü okuyor sahnede. Severim o kısa yazımı. Sizinle paylaşmak istiyorum: KAR TANELERİ Bilemem ben. Çünkü kar tanesi değilim. Onlar adına konuşamam da. Bunu bilse bilse bir kar tanesi bilir. Hepsi başka desenlerde olan kar taneleri birer mucizedir. Eridiklerinde de aslında çok yararlıdır. Barajlar onlarla suya kavuşur.  Bir kar tanesi olsaydım ben, ne yapardım? Uzun süre kalmazdım doğunun köy yollarında mesela. Aylarca doktor bile giremeyen köyler benim yüzümden doktorsuz kalacaklar diye üzülürdüm. Kar tanesi olsam, kimsenin üşümesini istemezdim mesela. Kimse üşümesin diye eritirdim kendimi, erirdim. Kar tanesi olsam, kurak yerlere yağmak isterdim, yararlı olmak için. İnsanlar susuz kaldıklarında erimiş halimden yararlansınlar diye. Ben bir kar tanesi olunca tek başıma... O zaman hiçbir işe yaramam ki. Biz topluca yağdığımızda yararlı olabiliriz ancak. Tek bir kar tanesi tek başına ne yapabilir ki? O zaman bir araya gelip öyle yağıp dünyayı değiştirebiliriz. Önce kendi toplumumuza yararlı oluruz, sonra dünyaya. Önemli olan, kar tanesi değil kar yığını olup yığınlarla yararlı olmak. Tek başına bir kar tanesinin pek önemi yok demek ki. Atatürk diyor ki: ‘Ben söylemiştim...’ NOT: Kuşkusuz bunu ben uydurdum ama siz ne demek istediğimi ve Atatürk’ün ne demek isteyebileceğini anladınız. Fıkrağ(!) - Biletçi otobüste gözünü dikmiş bana bakıyor, sanki bilet almamışım gibi. - Ben de gözümü diktim ona bakıyorum: Sanki bilet almışım gibi. (Affedersiniz fıkrağğğ değil, fıkra olacak.)",https://www.cumhuriyet.com.tr/yazarlar/mujdat-gezen/turne-1979867
Müjdat Gezen,Kılıçdaroğlu,01 Ağustos 2022 Pazartesi,"Balıkesir mitingini izledim. Çok kalabalıktı. Kaç kişi vardı meydanda bilemem. Satılmış bir kanalın spikeri olsam hemen kaç milyon kişi olduğunu söylerdim. Erdoğan’ın Saraçhane mitingini izledim. Satılmış bir kanalın spikeri dedi ki: “Milyonlar Saraçhane Meydanı’na akıyor.” Ben orada doğdum. Bütün çocukluğum, gençliğim orada geçti. Belediye binasının karşısındaki o küçücük parka nasıl sığdırdın kızım o milyonları?.. Tamam, attın ama bu kadar da olmaz ki. Tamam. İktidardan alıyorsun maaşını, kabul. Ama olmaz ki, öyle de yatılmaz ki... Atatürk Neyzen Tevfik’i yemeğe davet etmiş. Hem ney çalacak, hem sohbet edecekler. Neyzen: “Söyleyin kendisine, gelmiyorum” demiş. Bu büyük bir palavradır. Olayın aslı, gerçekten Atatürk, Neyzen Tevfik’i davet etmiş, o da gitmiş ve hem yemek yemişler hem de Neyzen nefis bir ney taksimi yapmıştır. Çok beğenen Atatürk, Neyzen’e: “Nefesinize sağlık Tevfik Bey, bu akşamın hatırası olarak, size ne gibi bir hizmette bulunabilirim” diye sormuş. Neyzen Tevfik: “Hiç” demiş. Atatürk ısrar etmiş. Bunun üzerine Neyzen: “Benim nüfus kâğıdım yok, bana bir kafa kâğıdı çıkarttırın.” Atatürk şaşırmış: “Nasıl olur canım, siz kaç yaşındasınız?” “Altmışıma geldim” demiş Neyzen. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol “Ee?” “Ama bugüne kadar nüfus kâğıdı çıkarmadım. Çünkü bundan önceki hükümetleri tanımadım. İlk, senin hükümetini tanıyorum.” Atatürk’ü küçültmek isteyen bazı ileri zekâlıların uydurduğu bir diğer yalan da Safiye Ayla ile ilgilidir. “Atatürk Geldi” oyunumda bunu anlatmıştım. Yaveri kibarca Atatürk’e sorar: “Paşam, sizin musikiye düşkünlüğünüzü bilmeyen yoktur. Özellikle Safiye Ayla’nın duygulu sesini pek severmişsiniz. Beni bağışlarsanız size bir şey sorabilir miyim?” “Sor çocuk” der, Atatürk. “Paşam, sözde Safiye Ayla pek güzel bir kadın değilmiş. Siz bir paravanın arkasından şarkı söylemesini istermişsiniz. Bu doğru mudur?” Atatürk cevap verir: “Ben böyle bir terbiyesizlik yapabilir miyim çocuk?” Ayrıca Safiye Ayla’nın o yıllardaki gençlik fotoğraflarına bir bakarsanız, ne kadar çekici bir kadın olduğunu görürsünüz. Atatürk böyle abuk sabuk şeylerle yıpratılabilir mi? 10 bin sayfanın üzerinde kitap okudum onunla ilgili. Yılmaz Özdil, “M. Kemal”i yazarken, beni katladı. İkimiz de böyle bir anıya hiç rastlamadık... O böyle saçmalıklarla yıpranmaz, güçlenir. Öyle de oluyor zaten. Neyzen Tevfik yıllar önce yazmış bu taşlamayı. Tabii her mısrasına katılmak mümkün değil. Mebus, bildiğiniz gibi milletvekili demek. Oysa milletvekillerimizin içinde her partiden son derece namuslu, aklı başında insanlar var. Ama Neyzen kafayı çekince fütursuz olurdu. Kim bilir neye sinirlendi de bu mısraları yazdı. Beni asıl düşündüren “Eğer bugün bunları yazsaydı acaba ne olurdu?” fikridir. Ne olacağı malum ama ben hatırlattım işte. Oysa ki bu sözcükleri üzerine alınan kimse olmamalı. Adam söylemiş işte. O da öyle biriydi. Kime sordumsa seni doğru cevap vermediler Kimi alçak -kimi hırsız- kimi deyyus dediler Künyeni almak için partiye ettim telefon “Bizdeki kayda göre şimdi o mebus” dediler. Sevgili dostum, kardeşim Ataol Behramoğlu, teknik bir yazar olsam, şimdi yazacağım bölümü biraz daha sonraki sayfalara koyar, akışı ona göre düzenlerim. Ama ben içimden geldiği gibi yazıyorum. Hele hele Atatürk adı geçince kendimi tutamadım ve bu bölümü de arkalara bırakmaktansa hemen yazayım, dedim. Sevgili dostum, kardeşim Ataol Behramoğlu, “Lozan” adlı oyununu yeniden kaleme almış. Bana gönderdi, okudum ve çok beğendim. Bir şairin oyun yazmasını hep sevmişimdir. Ataol her zamanki titizliği ile Lozan’ı çok iyi incelemiş ve bambaşka bir gözle gerçekleri gözler önüne sermiş. Özetle bugün bile birçok şeyi tartışabiliyorsak, bunu Lozan’a ve Atatürk’e borçlu olduğumuzu iki saate sığdırmış. Eskişehir ve İzmir Şehir Tiyatroları oyunu bu sezon repertuvarına almış. Ataol her zamanki vefa duygularıyla, bundan önce oyun konusunda kendisine yardımcı olan tiyatro emekçilerini de unutmamış. Önsözünde onları da anıyor. Lozan bir dönüm noktasıdır. Günümüzde Lozan’ı küçümseyenlerin hiç düşünmedikleri (zaten hiç düşünmüyorlar) pek çok şeyi anlatıyor bu oyun. Lozan olmasaydı, bugün onlar Lozan’ı bile tartışamayacaklar, oturup kalacaklardı. Musul meselesi oyunda doğru biçimde irdelenmiş. Lozan’ı verdik diyenlere somut yanıtlar var bu oyunda. Tıpkı, Abdülhamit’in Kıbrıs’ı verip, sonra tutucuların, Kıbrıs’ı Lozan’la verdik deme saçmalığı gibi. İsmet Paşa Lozan’da dünya ile kavga ediyor, ülkesinin haklarını korumak için. Telsiz konuşmaları Yunanistan üzerinden şifreli yapılıyor. (Ankara-Lozan arasındaki) Yunanlar şifreyi çözüyorlar. Bunun üzerine Atatürk hattı Romanya üzerine kaydırıyor. İngilizlerin diretmesi üzerine, Atatürk’ün, İsmet Paşa’ya direktifi muhteşemdir: “Lozan’ı terk et ve derhal Ankara’ya dön.” Neler çekmiş bu insanlar. Öyle bir iki klasik yalanla iş olmaz. Lozan bu ülkenin kazanımıdır. Küçültmeye çalışmak, zaten küçük adamları daha da küçültür.",https://www.cumhuriyet.com.tr/yazarlar/mujdat-gezen/kilicdaroglu-1964080
Müjdat Gezen,‘Ayna tutmak’,08 Ağustos 2022 Pazartesi,"Dilimizde olumlu anlamda kullanılır bu birleşik sözcük. Hani yol göstermek, fikir anlatmak gibilerden. Oysa biz çocukluk yıllarımızda somut olarak, fiilen ayna tutardık. Elindeki cep aynasına güneşin ışığını alırsın, karşı penceredeki kıza ayna tutarsın. Eğer o da sana kendi aynasıyla yanıt verirse, iş tamamdır. Zaten dokuz on yaşlarındasın oğlum. Ne işi tamamdır acaba?.. İşte tam 20 yıl bu hükümet bize gerçek anlamda, somut olarak fiilen ayna tuttu. Gözümüzü aldı. Kandık. Gözün kamaştı mı bir şey göremezsin. Ama şimdi televizyon röportajlarına bakıyorum, işler biraz değişmiş. Gözüne ayna tutulanların gözü açılmış. “Elim kırılsaydı da...” diye devam eden söylemler bitmek bilmiyor. Millet uyandı. Bunların hiç şansı yok artık. Birinin gözüne ayna tutulması çocukluk anısıdır, o kadar. Ama akıl tutulması farklı bir durum. Başımızdakiler tam da orada şimdi. Abuk sabuk konuşup duruyorlar. İnsan içine çıkacak halleri yok. Mesela ben Kenan devrinde tutuklanıp hapis yattım. Ama Evren’e kızmadım hiç. Çünkü günahını almayayım, pek akıllı biri değildi. Saçma sapan bir adamdı. Ama bunlar kurnaz. Yıllarca insanları “Allah’ın adıyla” kandırdılar ve hâlâ devam ediyorlar ama nafile. Bunları “nafile namazı” bile kurtaramaz. Yolları açık olsun. Bizden ırak olsunlar başka bir şey istemez... Not: Nafile namazlarında büyük sevap vardır ama bu kadar günah işlenince, nafile namazı da nafile bence. Can dostum Celal Ülgen korona oldu. Hemen en iyi gelecek ilaçları söyledim ona. Ayrıca kızı ve avukatım Deniz Şeren’e de yazdırdım. Ben o iki ilaçla hemen ayağa kalkmıştım. Umarım Celal’e de iyi gelecek. Hastalık konusunda çok evhamlıyım. Bir dostum hasta oldu mu ben de oluyorum. Celal bir an önce iyileşmeli ki iyiliklerine devam edebilsin... Başka bir avukat diğer bir avukata saldırıyorsa saldıranın kimliğine bakmak lazım. Celal’i üzmeye çalıştılar ama sökmedi. İyi avukat olduğundan çok iyi insandır o. Eşi Perihan, kızı Deniz, oğlu, torunları... Onlar çok iyi bir aile. Gözümüz gibi bakmamız lazım. Geçmiş olsun kardeşim. Şifalı ol bir an önce. Türk sanat müziğinin en önemli bestecilerinden biri Teoman Alpay’dı. Bir gün “Samanyolu” diye bir beste yapıyor. Parasız günleri. Besteyi müzisyen Metin Bükey’e satıyor. Bükey bu şarkıyı Berkant’a plak yapıyor. Stadyumlar dahil her yerde çalınıyor şarkı. Öyle ünlü oluyor ki, bir yabancı şarkıcı tarafından İngilizcesi “Ooo Leydi Mery” diye okunuyor ve dünya tanıyor şarkıyı. Ben bu haftanın yazısını yazarken radyoda yabancı bir kanalda bu çalıyordu. Hem Teoman Ağabey’i, hem Metin Bükey’i, hem Berkant’ı andım. Ne güzel iş yapmışlar. Şarkılar yaşatır... Yıldızların Tercih Ettiği Eşsiz Güzellikteki Mobilyalar CaddeYıldız Şimdi Keşfet “Atma Recep, din kardeşiyiz” sözü nereden gelmektedir? Anlatılan odur ki, Recep Efendi ismindeki zatı muhterem Galata semtinde ikamet etmektedir. Recep’in kötü bir huyu vardır: Yalan. Durup dururken atmakta, sallamakta, yalan söylemektedir. Yaşadığı bölge çoğunlukla, Rum, Ermeni, Yahudi, Levanten gibi topluluklardan oluşmaktadır. Recep Efendi kentin karşı yakasına taşınır. Burası tam bir Müslüman mahallesidir. Recep Efendi kısa sürede burada da yalanlarını sürdürür. O kadar yalan söylemektedir ki, bu gün dediğinin yarın tam tersini söyler ve kimse gıkını çıkarmaz. Bir gün kıraathanede muhabbet açılır. Recep Efendi de oradadır. Başlar atmaya. Artık öylesine şeyler söyler, öylesine bol keseden atar ki, mahallenin yaşlılarından biri dayanamaz, nargilesini yana bırakır ve Recep Efendi’ye dönerek: “Bu sefer ipin ucunu kaçırdın, atma Recep, din kardeşiyiz” der. İşte o meşhur söz buradan gelmekteymiş. Ben de yalancıların, pardon söyleyenlerin yalancısıyım. “Rüya gibi uçan yıllar, biraz durun, durun biraz...” Avni Anıl babamın dostu idi. Sonra biz dost olduk. Ankara’da çalışıyorum. İzmir’de jübilesi var: “Senin sunmanı isterim” dedi. İşimden izin alıp gittim İzmir’e. Fuar Açıkhava Tiyatrosu ağzına kadar dolu. Yaptım işimi, döndüm Ankara’ya. Onu en son Darüşşafaka’nın hastane bölümünde Müzeyyen (Senar) Abla’nın yanında gördüm. Leyla ile ziyaretine gitmiştik. Avni Abi de o gün bir rastlantı olarak oradaydı. Resimler çektirdik, sohbet ettik. Sonra o da rahatsızlandı. İkisi de bize veda ettiler. Avni Anıl, Türk sanat musikisine çok değerli eserler kazandırmış büyük bir bestecidir. Kimi müzik adamlarına göre, Selahattin Pınar kıratındadır. Dilinize takılan bestelere şöyle bir bakın altında Avni Anıl imzasını görebilirsiniz. Müziğin büyüklüğü buradan geliyor işte. Yıllar sonra, bestecisi aramızdan ayrılmış gitmiş. Besteleri hâlâ söyleniyor. Ben alaturkacıyım. Diğer müzikler konusunda da iyiyimdir ama bizim müziğimiz bana daha efkârlı geliyor. Mihrabım Diyerek-Safa Geldiniz Dostlar-Akşamın Olduğu Yerde-Dilşad Olacak Diye-Bir Ateşim Yanarım-Biraz Kül Biraz Duman-Ne Yeşili Ne Siyahı Gözümde Hep Gözleri Var-Öyle Dudak Büküp Hor Gözle Bakma... Ve daha yüzlerce eser. Avni Abi geldi birden aklıma. Nasıl sığdırmış o ömre bu kadar güzel besteyi diye düşündüm. Rahat uyuyordur.",https://www.cumhuriyet.com.tr/yazarlar/mujdat-gezen/ayna-tutmak-1966798
Müjdat Gezen,Parodiler,17 Ekim 2022 Pazartesi,"Yetmişli yıllarda TRT’de parodiler yapardım. Uğur Dündar o zaman spor muhabiriydi. O bölümün yöneticilerinden Okan Uysaler ikimizin de çok iyi arkadaşıydı. Sürekli neskafe içerdi. Adedini unuturdu bazen. Uğur telefonda hatırlattı. Benimle bir parodi çekmiş Okan. Ben yüzme antrenörüyüm ama kıyafetim balıkadam gibi bir şey. O tarihte (1972) Münih Olimpiyatları’nda ABD’li yüzücü Mark Spitz yedi altın madalya almış. Okan bana bu adamı soruyor parodide. Ben demişim ki: “Şu gence dikkat edin, ilerde çok parlak bir yüzücü olabilir.” Adam yedi altın almış, ben böyle yorum yapıyorum. Çok güzel günlerdi. Uğur Dündar naklen yayın yapıyordu Münih’ten ve Türk halkı ilk kez “performans” sözcüğü ile o günlerde karşılaştı. Güneş Tecelli ekran sempatisi olan bir sunucu arkadaşımızdı. Çok iyi adamdı. Cenk Koray ile birlikte bir program sunuyorlar. Güneş maç sonuçlarını kâğıda bakarak okuyor. Cenk diyor ki: “Güneş, zaten bir tane maç sonucu veriyorsun, şunu ezberlesene.” “Haklısın azizim, öyle yapayım” diyor. O sırada bir maç sonucu haberi geliyor. Güneş haberi vermeye hazır ama yine de kâğıda yazmış sonucu. “Şu anda biten bir maç sonucunu veriyorum” diyor. Galatasaray 3, Altay 0 (O sırada elindeki kâğıda bakıyor çünkü o gün Galatasaray maçı yok.  Güneş devam ediyor. “Daha doğrusu: Fenerbahçe 2, Kasımpaşa 1” Sıçramalar yapıyorum. Emin olun dümdüz yazılar yazıp kronolojik gitsem, bu kadar ilginizi çekmez. Ben ilk kitap olan Çocukluğumu Bindirdim Tramvaya, O Gitti Ben Kaldım Yaya’dan aldığım özgüvenle böyle yazıyorum. Çünkü o tuttu... Hürriyet gazetesine mizah sayfası yapıyoruz Kandemir Konduk’la. Sayfa çok tuttu, gazete tiraj aldı. Bir gün toplantıdayız. Daha işin başları. Erol Simavi’ye dedim ki: “Abi çok güzel bir şey buldum...” “Bulmadın” dedi. “Neden?” dedim. “Bu iş tuttu. Tutmuş işe dokunulmaz.” Bu öğrendiğim yeni bir şeydi. E, şimdi ilk kitap tutmuş, aynı üslupla devam edelim ki bu da tutsun. Tamam mı? - Abiciğim, fiyat hareketleri ne demek? - Fiyatlar hareket ediyor demek. - Yani sağa sola, yukarı aşağı mı? - Yok. - Yukarı, yukarı, yukarı... İstanbul Tepebaşı’nda Kazablanka Gazinosu vardı. Zeki Müren assolist. Üç darbukacı var gazinoda çalışan. Babam Zeki Müren’e, ağabeyim diğer sanatçılara, genç bir Roman darbukacı da fasıla çalıyor. Patron bir gün diyor ki: “Üç darbuka fazla biri işten ayrılsın.” Ağabeyim darbukasını aldığı gibi gazinodan ayrılıyor. Selahattin Pınar sazların başı. Bir dediği iki edilmez. Soruyor: “Nejat (abim) nereye gitti öyle?” “İşi bıraktı efendim” diyorlar. Fırlıyor gazinodan Selahattin Amca. Abimi Pera Palas Oteli’nin önünde yakalıyor. “Nejat!” “Efendim Selahattin Abi?” “Nereye gidiyorsun oğlum?” “Selahattin Abi, üç kişi fazlayız. Ben biliyorsun sigortada çalışıyorum. O fasıla çıkan genç arkadaşın başka işi yok. O kalsın ben gideyim, dedim.” “Dön geri benimle geliyorsun. O da gitmiyor, sen de gitmiyorsun” diyor. Dönüyorlar gazinoya. Selahattin Amca çıkıyor patrona, “Nejat da genç Roman çocuk da ayrılmıyor işten” deyip odadan çıkıyor. O devirde Selahattin Pınar’a “Hayır” demek, bütün sanatçıların işi bırakacağı anlamına gelirdi... Üsküdar Musiki Cemiyeti kurucularından kemani Emin Ongan bir gün Ahmet Özhan’a diyor ki: “Yahu, bizim Necdet (babam) çok aklı başında adamdı, bu kerata ondan nasıl çıktı?” O kerata ben oluyorum. Emin Ongan benim aklı başında biri olmam gerektiğini söylüyor. Akıllı olmak çok büyük sorumluluk ister. Ben deli olarak işi sürdürmeyi her zaman yeğlemişimdir. Ama çok tabii hem hayatı hem yaptıklarımı son derece ciddiye alarak. Sorumluluğumu hep bildim. Aynı babanın iki oğluyduk ağabeyimle ben. Ağabeyimi sevmeyene rastlamadım. İçkiye vurmasaydı, siroz olmasaydı, yengemi, çocuklarını üzmeseydi gerçekten çok iyi adamdı. Çekti gitti genç yaşta dünyadan. Nur içinde uyusun. İyi adamdı. TBMM canlı yayınlarını izlerim. 4 Ekim 2022 tarihli açılışı da sonuna kadar izledim. Eski saldırganlıkları yok AKP’lilerin. Onlar da işin farkındalar. Ama AKP bu. Ne yapacağı hiç belli olmaz. Yarın azabilirler. Çünkü bugün yaptıklarının ve söylediklerinin yarın tam tersini yapıp söyleyebiliyorlar. Toplumun asıl meselesi; pahalılık, enflasyon, işsizlik, üniversiteli gençlerin sorunları, hak, adalet ve demokrasidir. Çarşı pazar her şeyi bozar. Gerisi detaylar.",https://www.cumhuriyet.com.tr/yazarlar/mujdat-gezen/parodiler-1992974
Müjdat Gezen,Madenciler,24 Ekim 2022 Pazartesi,"Siz hiç madene indiniz mi? İnsanlar ekmeğini nasıl kazanıyor, bildiniz mi? Maden işçisi bir kahramandır. Ölme ihtimallerinin yüksek olduğunu bildiği için, anlayabildiniz mi? 14 Ekim Bartın kömür maden ocağı 41 ölü. Ben severek izliyorum bu türleri. Bu hafta eşimle birlikte iki tane izledik: “Terim”, “Marilyn Monroe”. Biz çocukluktan gençliğe geçerken, Amerikan sineması “bir sarışın bomba” patlattı. Bu Marilyn Monroe’ydu. Dünyanın en güzel kadınıydı ve müthiş yetenekliydi. Maalesef Kennedy ailesinin kucağına düştü. Ve hayatına son verdi. Terim belgeseline gelince kolay kolay Fatih Terim olunamadığına tanık oluyorsunuz. Bence belgesellere meraklıysanız mutlaka ikisini de izleyin. Eğer onlar gibi düşünmüyorsak baştan itibaren haksızız. Bu da bireyler üzerinde baskıcı bir moral bozukluğuna yol açıyor. Oysa umut her zaman vardır. Örneğin yedi, sekiz ay sonrası umuttan öte, hakikat olacaktır. Otobid ile ücretsiz ekspertiz Otobid Fiyatı Gör 50 yılı aşkın süre tiyatroda birlikte oynadık. Benim tiyatromda da son gününe kadar çalıştı. Çok iyi bir komedi oyuncusuydu. Seksen iki yaşındaydı. Ona bir ihtiyar baba rolü verdim. Elleri çok titriyordu. Zor yürüyordu. Ve zor konuşuyordu. Bana, “Müjdat ihtiyar taklidi yapayım mı” diye sordu. “Sakın yapma” dedim. Sessiz sedasız kimselere haber vermeden göçüp gitti. Ben o gün çok ağladım. Bir şey çıkabiliyorsa inebiliyor da demektir. Yani al birini ta yukarılara çıkar. Sonra indirmek yine senin elinde. Nasıl çıkardıysan öyle indirmelisin. Asansörle mi çıkardın, asansörle indir. Kucağında mı çıkardın, kucağında indir. Oyla mı çıkardın, oyla indir. İndirmek, çıkarmak senin elinde. Sana, toplumuna yararlı olduğunu görüyorsan bırak çıkardığın yerde kalsın. Yok eğer kötü şeyler yapmaya başlamışsa kullan inisiyatifini çıkardığın gibi al aşağıya. Bozuk asansör çok tehlikelidir. Bazen çıkar, inmez. Bazen iner, bir türlü çıkamaz. Ama asansörü yapan da insan, yani sensin. Ona göre davranacaksın o zaman. İyi asansör sağlıklıdır. İndirip çıkarma işinde araçtır. Ama burada amaç sensin. Önce sen işi kıvıracaksın, asansör alet olarak kalacak. Asansörü senin oyun farz et. Oyunun değil o. Bas düğmeye çık, sonra bas düğmeye in. Çocuklar oynar öyle. Sen gelişmiş bir bireysin. Yukarı çıkarmak da aşağı indirmek de senin elinde. Bunu unutma. Ben unutmuyorum. Elektronik özürlü olduğumu pek çok kişi biliyor artık. Böyleyim. Silikon Vadisi işini daha yeni yeni keşfettim. O da bizim Uğur Uludağ, San Francisco’nun güneyine yerleşip orada bir radyo açınca oldu. Dünyada ne kadar önemli elektronik firma varsa burada. Japonlar gelip kısa bir teftişten sonra, buradaki elektronik çıkışı kendi ülkelerinde de uygulamaya başlıyorlar. Tıpkı İngilizlerden Austin’i Japonya’da kurdurup, sonra anlaşmayı feshedip aynı koşullarda kendi arabalarını üreterek Avustralya Rallisi’ne katılarak birinci olmaları gibi. Japon dehası her yerde kendini belli eder. Gelelim Uğur Uludağ’a. Bizim MSM’nin ilk mezunlarındandır Uğur. Bir film yaptı Bir İhtimal Daha Var diye. Savaş, Mustafa, ben (yani hocaları) bu filmde oynadık. Çok güzel tiyatro oyunları yazdı. “Üçüncü Türden Yakınlaşmalar” kapalı gişe yaptı. Uğur çok donanımlı bir gençtir. Bir gün davetli olduğum bir konferansta Uğur’a rastladım. Çıkışta “Gel sana bir yudum bir şeyler ısmarlayayım” dedim. Bir restorana gittik. Arka masamızda babasıyla birlikte çok güzel bir kız oturuyor. Benimle fotoğraf çektirmek istedi. Çektirdik. Uğur telefonunu almış o arada kızın. Arkadaş oldular. Evlendiler. Kız San Francisco’da bir iş buldu. Elektronik uzmanı. Doçent ve çok zeki. Uğur eve kapanacak tiplerden değil ama Amerika’da da salgın almış başını gidiyor. Bir radyo kurmuş. Geçenlerde Savaş’ın yıldönümü idi. Uğur benimle bağlantı kurdu. Telefonun diğer ucunda da Barış (Dinçel, Savaş’ın oğlu) var. İki saat yayın yaptık. Uğur sanatçı olmak yerine elektronikçi olsaydı şu anda Silikon Vadisi’nde çok önemli bir yerde olurdu. Çünkü çok zeki. Orada dünyanın en iyi mühendisleri çalışıyor. Akıllı, yaratıcı adamlar. Dünyayı değiştirdiler. Daha ne olsun?",https://www.cumhuriyet.com.tr/yazarlar/mujdat-gezen/madenciler-1995455
Müjdat Gezen,Küçücük ortak,22 Ağustos 2022 Pazartesi,"Dünyanın en riskli yönetim tarzı tek adamlıktır. Bir yanlış yapma, hata yapma veya kasten yapma olasılığı her zaman vardır. Oysa demokratik sistemlerde o kişiyi denetleyecek mekanizmalar devreye girer ve sistem kontrol altına alınır. Tarihe bakın. Nerede tek adam varsa orada felaket olmuştur. Bunun aksi hiç yoktur dünya tarihinde. Özellikle danışmanlarla yürütülen bu gibi antidemokratik sistemlerde hata olasılığı çok yüksektir. İlk soru: “Cumhurbaşkanının hiç kadın danışmanı var mıdır?” Yoksa bir kadına bir konuyu danışmak bizim jargonumuzda ayıp mıdır? Kadın kim oluyor da koskoca cumhurbaşkanı bir kadına danışıyor? Ama cumhurbaşkanı erkek, danışılması gereken konu tam da kadınla ilgili ise ve hâlâ o konuda bir kadına danışılmıyorsa bunda bir tuhaflık yok mudur? Cahil bir cumhurbaşkanı düşünün. Aklı kurnazlıktan, paradan başka bir şeye ermiyor, gelişmemiş bir ülkede hasbelkader başa gelmiş ve o ülkeyi o yönetiyor. Ne kadar tehlikeli bir durum değil mi bu?... Dünyanın hiçbir yerindeki halk buna müstahak değildir. Seçimle bile gelmiş olsa, hata yapma olasılığı çok yüksektir tek adamların. Demokrasi açısından, ekonomik açıdan, hukuksal açıdan, sanatsal açıdan, kısacası her açıdan iş zordur. Çok şükür biz böyle bir durumla karşı karşıya değiliz. Çünkü bizim tek adamın yanında bir de küçücük bir ortak var. 25 Ağustos 1922 sabahı Şuhut’tan muharebeyi idare edeceğimiz çadırlı ordugâha karargâhımızı naklettik. 26 Ağustos sabahı Kocatepe’de hazır bulunuyorduk. Sabah saat 03.30’da topçu ateşiyle taarruz başladı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Not: Mustafa Kemal’in en ünlü resimlerinden biri olan Kocatepe’de çekilmiş, cigarasından bir duman aldığı, yürürkenki fotoğrafıdır ve 26 Ağustos, 30 Ağustos Zaferi’nin başlangıç günüdür. Türkiye’nin ilk ve tek plak fabrikası Yeşilköy’deydi. Bunda bir anormallik yok gibi görünebilir. Ama fabrika, hava alanına çok yakın bir yerde idi ve o zamanın tekniği ile plak çekimleri, bir kalıp üzerine canlı olarak çekilirdi. Tek bir hatada yeniden başa dönülür, yeni bir kalıp koyulur, tekrar yapılırdı. Oradan sık sık uçak geçerdi ve ses yalıtımı çok iyi bilinmediğinden sesler kayda geçer, yeniden başlanırdı işe. Babam orada çok plak yaptı. Her sanatçı plağını orada doldurmak zorundaydı. İşin başında genç teknik eleman Mihran Gürciyan vardı. Babam onu çok severdi. Sonradan oradan ayrılıp “Grafson Plak”ı kurdu Mihran Abi. Babam emekli olduktan sonra, İstiklal Caddesi’ndeki büyük Grafson stüdyosuna müdür oldu. Yine Mihran Abi’yle birlikte çalışmaya başladılar. Tanıdığım en iyi insanlardan biriydi. 6-7 Eylül olaylarında evine ve çocuklarına saldırı tehlikesi oldu. Babam, “Mihran al çoluğu çocuğu gel benim evde kal” dedi. Mihran Abi bunu hiç unutmadı. Yıllar sonra Çarşıkapı’daki en büyük plak mağazası olan “Zühal Plak Evi”ni babama verdi. Ben orada iki yıl plakçılık yaptım. Bizden hiçbir talebi olmadı. Onu en son aradığımda artık çok yaşlanmıştı. Konuştuk telefonda. Eski günleri yâd ettik. Aradan bir süre geçti, haber alamadım ondan. Oğlu Nuran’ı aradım. “Babamı kaybettik” dedi. Üzüntümü anlatamam. Çünkü ne cenazesine gidebildim ne çelenk gönderebildim. Çok değerliydi benim için. Baba dostumdu, ağabeyimdi ve en önemlisi çok iyi adamdı. Toprağı bol olsun. Onu anmak istedim. “Bunca yıllık göz doktoruyum, hiç böyle göz hastalığı görmedim, sağ gözünüz soldan sağa bakıyor, sol gözünüz yukarıdan aşağıya.” “Normaldir doktor bey, ben bulmaca meraklısıyım.” Hemen gözlerimi  göstereceğim doktora çünkü üç bulmaca çözmeden evden çıkmam. Acaba bu acayip göz hastalığı bende de var mıdır?... Eskiden olsa, bu matrak durumu hemen ciddiye alır, giderdim doktora. Yine gerektikçe gidiyoruz tabii, ayrıca telefonla rahatsız etme huyum da var. Allah’tan doktorlarım benden sıkılmıyorlar. Anladılar durumu. Kötü bir şey sormuyorum. İlaç prospektüslerine çok güvenmediğim için doktora sorup “Aç karnına mı tok karnına mı alacaktım acaba” gibi normal sorular soruyorum. Molière doktorlar aleyhine oyunlar yazdı diye, hastalandığında hiçbir doktor yardımına koşmamıştı. Ben onlarla iyi geçiniyorum. Evdeki telefon fihristimde en kalabalık yer “D” harfi. Yıllardır kaç doktor tanıdımsa hepsinin adı var orada. Ama bir gün gelecek bir yararı olmayacak, onu da biliyorum. Tabiatın bize armağan ettiği sağlığımızı korumak görevimiz olmalı. Ben bunu yapıyorum. Biraz abartıyor olabilirim ama hoş görün. Sağlık bir gitti mi bir daha geri gelmiyor. Öyle diyorlar. Canım kardeşim Kandemir Konduk anlattı, size iletmeden geçemeyeceğim. Adam geç vakit eve gelmiş ve karısına “Hazırlan hanım otele gidiyoruz” demiş. Karısı, “Anlaşılan pokerde bu gece çok kazandın” deyince Adam, “Yok, ev gitti” demiş. Ben güldüm, siz de gülün istedim. Belki haftanız gülümseyerek geçer. Baktınız olmuyor, Nebati’yi izlersiniz.",https://www.cumhuriyet.com.tr/yazarlar/mujdat-gezen/kucucuk-ortak-1972276
Müjdat Gezen,Saygıyla,10 Ekim 2022 Pazartesi,"Washington’dayız. Çok lüks bir otelde kalıyoruz. Hanım oda servisinden iki sandviç istedi. Az sonra siparişimiz geldi. Baktık, çok iri porsiyonlar. Doğrusu ikimiz bir tanesini anca yedik. Diğerinden biraz aldık ama yiyemeyince odadaki buzdolabına koyduk. Eşim, “Bunu da akşama yeriz, başka bir şeye gerek yok” dedi. Biz de öyle yaptık. Evinde anlatmıştı yıllar önce bu olayı bize. Yılmaz Özdil’le birlikte ziyaretine gitmiştik Ankara’da. “Kırmızı ışıkta neden duruyor yahu?” “Marketten kendi alışveriş yapıyor, olur mu hiç?” Gibi akıldışı eleştirilerle karşılaşan bu kişi, eski Anayasa Mahkemesi Başkanı ve onuncu Cumhurbaşkanımız Ahmet Necdet Sezer’di. Eşi Semra Hanım öğretmendi. Kendisi hukukçuydu. Eh böyle bir aileden de başka türlüsü beklenemezdi. Bunları yazmak için önce kendisinden izin istemeyi düşündüm. Ama hayır diyeceğini bildiğim için, bana kızsa da yazdım işte. Bizim böyle cumhurbaşkanlarımız da vardı. Büyük komedi ustası Muzaffer Hepgüler bir lokantada yemek yemiş. Sonunda karşı masaya bir tabak vişne gelmiş. Muzaffer Abi garsonu çağırıp “Bana da ondan getirsene” demiş. Garson bir tabak kiraz getirip masaya koymuş. Yemiş Muzaffer Abi ama garson esprili bir genç. Muzaffer Abi, “Ben senden vişne istedim ama sen bana kiraz getirdin” demiş. Garson, “Efendim ben o kirazı size vişne niyetine verdim” diye espri yapmış. Muzaffer Abi, “Borcum ne?” diye sormuş. Garson, “On lira efendim” demiş. Muzaffer Abi çıkarıp beş lira vermiş. Garson, “On lira efendim” deyince Muzaffer Abi, “Olsun ben sana o beş lirayı on lira niyetine verdim” demiş. Türkiye'nin En Beğenilen Mobilyaları bi Tıkla Kapınızda CaddeYıldız Şimdi Keşfet Beyoğlu İstiklal Caddesi denildi miydi, akla ilk gelen yerlerden biri Baylan Pastanesi olurdu. Oraya genç Doğan Hızlan, Demir Özlü, Onat Kutlar gibi ağabeylerimiz çıkarlardı. Yaman, Savaş, ben Şehir Tiyatrosu’na girmiştik. Her ne kadar ayda 250 TL alıyorsak da artık paramız vardı. Baylan’a biz de gidebilirdik. Leonidas şef garsonuydu Baylan’ın. Profiterol baş tatlısıydı. Çikolataları ünlüydü. Büyük abilerimiz genellikle kahve içerlerdi. Biz profiterol götürürdük. Ay sonuna doğru paralar suyunu çekmeye başlayınca pek uğrayamazdık Baylan’a. İnci Pastanesi’nin profiterolü de çok iyi idi. Orada yerdik ama oturma sorunu vardı. İki küçük masası dışında yer yoktu orada. Baylan öyle değildi. Sosyetesi vardı. Biz genellikle balkonda otururduk. Leonidas çok uzun süre oturmamızı pek istemezdi. “Sizin oyun yok mu bu akşam?” diye sorunca anlardık ki artık gitmemiz gerek... Çok güzel günlerdi. Beyoğlu tam da Venedik elçisinin oğlu (Bu semte adını vermiştir. Evleri orada olduğu için) gibi kibar yerdi. Biz spor giyinirdik belki ama İstanbul yakasından Beyoğlu’na çıkanlar kravatsız çıkmazdı. Güzel günlerdi. Kravatlı da olsa kravatsız da olsa güzeldi her şey. Erkenden uyan Gökyüzüne bak Derin bir nefes al Ve söküyorsa şafak O zaman yaşıyorsun En büyük ödüldür yaşamak. Mesela ben hükümeti değiştirmek isterim. Kurtuluruz. Değiştirin. Dünyayı değiştirin. Kendinizi, zaman zaman çevrenizi değiştirin. Yeşilçam’dan Ertem Eğilmez diye bir yönetmen geçti. O sinemada bazı şeyleri değiştirmek istedi ve öyle yaptı. Ertem Abi önce Çağlayan Yayınları’nı kurmuştu. “Cep Kitapları”, 1 lira, küçük boyda. Önce Mayk Hammer kitaplarıyla başladılar. Sonra Mickey Spillane’ın copyright şirketi izin vermedi. O zaman Ertem Abi inanılmaz bir şey yaptı: “Mickey Spillane’ın ünlü eseri Mayk Hammer’den...” Bu başlık altında bir sürü kitap yayımlandı. Kimler yazıyordu biliyor musunuz? Kemal Tahir, Afif Yesari. Herkes Mayk Hammer romanları diye okudu onları. Aynı üslup, aynı anlatım tarzı, aynı ebatta kitaplar. Yeşilçam’a geçtikten sonra burada bir şeyler yapması gerektiğine inandı. Ama orası Yeşilçam. Yemezler. İlk filmler o kadar büyük işler yapmadı. Sonunda aile filmlerine yöneldi. Öyle kadrolar yaptı, öyle hikâyeler buldu ki Türk sineması soluk aldı. Sadık Şendil gibi büyük bir ustayla çalıştı. Ben o zamanlar Sadık Abi’nin asistanı idim. Yan odada Ertem Abi, Münir Abi (Özkul), Sadık Abi çalışırlardı. Sadık Abi bana sekanslanmış bölüm verirdi. Ben diyaloglardım. Ama o büyük filmler için yapmazdı bunu. Kendi diyaloglardı. O güzel filmler hâlâ oynuyor, hâlâ ilgi ve sevgi görüyor. Egeli üzümcüler, Karadenizli çaycılar, fındıkçılar, Çukurovalı pamukçular hiçbiriniz hükümetin verdiği taban fiyatlarla mutlu olmadınız. Ama büyük bir ihtimalle önümüzdeki seçimlerde yine bu iktidara oy vereceksiniz. HADİ BENİ YANILTIN.",https://www.cumhuriyet.com.tr/yazarlar/mujdat-gezen/saygiyla-1990474
Müjdat Gezen,Halit Abi nereye?,31 Ekim 2022 Pazartesi,"Kemal amcamın eline doğmuşum. Kemal Kıvanç; babamın, annemin çok yakın dostuydu. Ben doğduğumda, bizim evdeymiş. “Oğlun oldu Necdet” diyorlar babama. Kemal amcam diyor ki: “Necdet, kardeşim Halit, biliyorsun hukuk okuyor. Bu oğlanın adını Halit koyalım.” Benim adım Halit Müjdat’tır. Yıllar önce “Nehir Söyleşileri” adı altında, yaşamımı anlatan kitabı Halit Abim yazdı. Çok emek verdi. Çok yönlüydü. Aile dostuyduk. Aramadığım zaman sitem ederdi. Son yıllarda kitaplarını MSM’ye, kostümlerini bizim tiyatroya bağışladı. Nereye be Halit Abi? Seni çok özleyeceğim. Nur içinde yat. Ben seni hep çok sevdim. Bizim Erdoğan’a Yenikapı’da bu ismi takmıştık. Zayıf çelimsiz bir arkadaşımızdı ama koca yürekliydi ve en önemlisi iyi adamdı. Lakabının başka nedenle takıldığını anlatır durur. Ondan dinlemek lazım. Ama o kadar iyidir ki o kadar dost canlısıdır ki ve o kadar cana yakındır ki... Erdoğan’ı hiç bilmediği bir ortama koy, birkaç hafta içinde etrafındaki herkesle arkadaş olur. Hayata hep olumlu bakar. Erdoğan amansız bir hastalığa yakalandı. Hem de akciğerinden. “Ben bunu yenerim ya, ne varmış teslim olacak” dedi. Aradan yıllar geçti. Ortam değiştirdi. Kalktı İstanbul’dan İzmir Urla’ya yerleşti. Her akşam iki tek atıyor. Cigarayı tamamen bıraktı. Son yapılan tetkiklerde tertemiz çıktı. Erdoğan bu. Yeni yeri Urla’da artık yepyeni dostları var. Benim İzmir’de ne kadar eski arkadaşım varsa, hepsi Erdoğan’ın yeni arkadaşları. Ayrıca hiç tanımadığım kişilerle fotoğraf çektirip yolluyor bana. Erdoğan iyi insan olmanın ve iyi dost nasıl edinilirin en güzel örneklerinden biridir. Onu çok severim ben. İşte bu da böyle bir Erdoğan. İlk röportajım İşçinin Sesi gazetesinde 1961 yılında çıkmıştı. Röportajı yapan Engin Ünsal. Sonradan CHP milletvekili olarak ses getiren işçi yanlısı bir ağabeyim. Mahallemizin en güzel kızlarından Mübeccel Abla ile evlendi. Ben de o zaman Şehir Tiyatrosu genç sanatçılarındanım. Benimle röportaj yaptı. Yoksa kim tanır Müjdat Gezen’i? O gazeteyi hâlâ saklarım. Mübeccel Abla ablamın canıydı. Ölümünü ablama söyleyemedim. Çok severdi çünkü onu. Engin Abi biraz yalnız kaldı. Görüşüyoruz, eski günleri anıyoruz. Bu kenti, yepyeni bir şehir yapan değerli ağabeyim Yılmaz Büyükerşen, neden bu kadar çok seviliyorsun? Gidin görün Eskişehir’i. Nedenini anlarsınız. Yılmaz Abimin kardeşi, benim de kardeşim Yener telefon etti, “Eskişehir’e gel, gençlere konuş” dedi. 6 Kasım’da orada olacağım. Siz bu satırları okurken belki de oldum. “Düşünüyorum, öyleyse varım” demiş, modern felsefenin kurucusu. “Düşünüyorum, öyleyse vurun”, “Düşünüyorum, öyleyse durun” gibi çeşitlemeleri vardır bu sözün. Ben düşünüyorum, taşınıyorum işin içinden çıkamıyorum. Nasıl geldik bugünlere yahu?",https://www.cumhuriyet.com.tr/yazarlar/mujdat-gezen/halit-abi-nereye-1997888
Müjdat Gezen,‘Bu nasıl tatil?’,18 Nisan 2022 Pazartesi,"Dedim ki: “Sevgili Arif kardeşim... Ben her 1 Nisan’da tatile çıkarım. Yazılarıma bir süre ara vereyim, beni izinli sayın...” “Tamam abi” dedi. Bir baktım yedek yazım yayımlanmış. Telefon ettim Arif kardeşime, “Abi ara vermeyelim” dedi. Hem mutlu oldum hem kendi kendime “Bu nasıl tatil?” dedim. Devam... Tıpkı bizim tiyatro işleri gibi... Mayısta turnelerim var. Kızım Hollanda’dan geliyor ve biz yine yollara düşüyoruz... Güzeldir tiyatro turneleri. Aracımızın içinde kişi bulmaca, sessiz sinema, kültür bilmecesi gibi oyunlar oynarız. Yolun nasıl geçtiğini, çoğu zaman anlamayız. Gece oyundan sonra uyukladığımız veya televizyon izlediğimiz de olur... Güzeldir mesleğim... Bu arada kısa tatilimde, canım kardeşim Uğur Dündar F.B. Kulübü’nde girdiği seçimi kazandı. Onu kutluyorum... Diğer can kardeşim, dostum İlker Başbuğ yeni kitabını bitirdi. Kitabın adı: “Savaş ve Barış, M. Kemal Anlatıyor” Kitabın son paragrafı çok hoşuma gitti. Aynen alıyorum: “Mustafa Kemal askerliğe âşıktı. Ama hiçbir zaman militarist olmadı. Mustafa Kemal’e göre savaş, zorunlu ve yaşamsal olmalıydı. Mustafa Kemal’i en iyi anlatacak kişi Mustafa Kemal idi: ‘Savaşçı olmam çünkü savaşın çok acıklı durumlarını herkesten çok iyi bilirim.’” İlker Başbuğ bu kitaba çok emek verdi. Şu anda baskıda. Çıkar çıkmaz edinmenizi salık veririm. Martialis’in şu sözü çok hoşuma gidiyor: “Ne son gününü hatırla ne de ondan kork.” Gerçekten kimilerinin iktidardaki, son günleri yaklaşmakta. Diyorum ki: “Korkmayın, her şeyin bir son günü var. İstanbul seçimlerinde de oldu bu.” Hadi bir masal uyduralım... Bebek doğuyor. Daha bir yaşına gelmeden annesinin söylediği ninniye eşlik etmeye başlıyor. Sesi inanılmaz güzellikte. Sekiz yaşında ilk konserini veriyor ve herkes ayakta alkışlıyor. Bu işleri bilenler, “Bu çocuğu harcamayın, iyi bir müzik eğitimi aldırın” diyorlar. Aile buna gerek görmüyor. Çünkü çocuğun sesi o kadar güzel ki. Gittikçe ünlü olmaya başlıyor ve konserlerine yer bulunmaz oluyor. O artık on sekiz yaşında ve ülkenin en ünlü sanatçısıdır. Ara sıra sesinin kısıldığı oluyor ama ilaçlarla, iğnelerle, ne yapıp yapıp konserlerine çıkıyor. Artık bileğini bükecek bir rakibi yoktur ülkede. Büyük bir servete kavuşuyor. Yatları, katları, dükkânları, ne isterseniz hepsi oluyor. Artık o, ülkenin en zengin ve en çok iş yapan sanatçısıdır... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ama bu sadece masallarda olur... Bir de bizim ülkemizde. Asıl mesleği gazetecilik olan Egemen Bostancı, Erol Simavi ve Erdoğan Şenay gibi dostlarının da yüreklendirmesiyle, Şan Sineması’nı bir müzikhol haline getirerek müzikli oyunlar oynatmaya başladı. Kendisi yapımcıydı. Tiyatroyla bir ilgisi yoktu. Ama dünyadaki iyi insanlardan biriydi. Çok efendiydi. İşin kötü yanı, bilmediği bir işe soyunmuştu. İşe temelinden bakmamız gerekirse, ülkemizde müzikallerin bir geçmişi yoktur. Eğer işi kategorize etmemiz gerekirse şöyle bakmalıyız: opera, opera komik, operet, müzikal, müzikli oyun. Eski yıllarda operetler vardı. Müzikli, danslı komedilerdi. Ara ara müzikal adı altında müzikli komediler de oldu. Ama gerçek müzikaller oyunun pek çok repliğinin şarkı biçiminde söylenmesiyle olur. Bizim yerli oyunlarımızın pek azı böyledir. Diğerleri (benim de yaptığım, yazdığım, yönettiğim, oynadığım oyunlar gibi) müzikli oyunlardır. Yani klasik Amerikan, İngiliz müzikalleriyle uzaktan yakından ilgisi yoktur. Biz onu da kendimize uydurup öyle yaptık müzik işini. Egemen Bostancı o işe çok para yatırdı. Hayattan ayrıldığında borçlarını dostu Erdoğan Şenay ödedi. Bana bir oyun yaptırmak istedi: “Artiz Mektebi” GÜM ekibi olarak özellikle Kandemir ve ben oyunu yazdık. Sadık abi şarkı sözlerinin bir bölümünü yazdı. Güzel bir kadro yaptık. Perran Kutman, Savaş Dinçel, ben başrolleri paylaştık. İyi iş yaptı oyun. Sonra bizim aynı ekip yine başta Kandemir’le ben, Devekuşu Kabare Tiyatrosu’na “Beyoğlu Beyoğlu” müzikli oyununu yazdık. Ben yönettim. Kapalı gişe oynadı Zeki ile Metin ve kadroları. Egemen Bostancı’nın aramızdan ayrılmasıyla ve Şan Tiyatrosu’nun bir yangında tamamen yanmasıyla o işler bitti. Ben üç tiyatro sezonu TİM’de üç müzikal yaptım. Artık yapmama kararı aldım. Astarı yüzünden pahalı olan bu yapımlar iyi iş yapmasına karşın 2 bin kişilik salonda ancak haftada bir kez oynayabiliyordu. Ülkemizdeki müzikallerin, doğru deyimle müzikli oyunların kısa tarifi böyledir. Bilginiz olsun istedim. GÜM ekibi olarak böyle bir oyun hazırlığına giriştik. Ekibimizi ikiye böldük. İlk ekipte Haldun Taner, Kandemir Konduk, ben dönemleri yazacaktık. Önceki dönemi ise Sadık Şendil, Aziz Nesin, Altan Erbulak. Bu iki ayrı grup ayrı ayrı çalışmaya başladı. Biz Haldun Taner’in evinde buluşuyorduk. Diğer grup GÜM’de çalışıyordu. Kısa bir süre sonra Haldun Hoca’yı kaybettik. Bu güzel proje böylece yapılamadan bitti. Başarabilseydik iyi bir belgesel oyun çıkmış olabilirdi. Saydığım isimlerden kala kala sadece Kandemir’le ben hayattayız. İkimizin bu işi ele alıp bitirmesine olanak yok. Çünkü başımızdaki büyük ustaların oyuna katacağı çok önemli belgeler ve gözlemler o işi büyük iş yapabilirdi ancak. Hepsi nurlar içinde yatıyor olsunlar. Çok büyük sanatçılardı. Önce ailelere sesleneyim: Çocuklarımıza biz neler öğretiyoruz aile içinde? Çünkü çocuk gözünü açtığında annesiyle, babasıyla, varsa diğer yakın akrabalarıyla karşılaşıyor. Onlardan öğrendikleri hayatını şekillendiriyor. Anne ve baba bu konuda en öndeki iki kişi. Ağabey, abla, dede, babaanne, anneanne daha sonraki sıralamada bulunuyorlar. Anne en önemlisi. Ne demiş Nâzım: “Analardır adam eden adamı.” Hiç kuşkusuz baba da burada en önemli rolü oynayanlardandır. Çocuk rol model olarak bu iki kişiyi öncelikle benimser. Genellikle kız çocuklar anneyi, erkekler babayı seçebilir. Okuldaki eğitim bunlardan sonra başlayan bir olaydır. Çünkü yuva ve anaokulu her çocuğa nasip olan bir şey değildir toplumumuzda. Bir kere paralıdır ve pahalıdır. Her aile bunu yapamaz. Ama aile içinde verilen eğitim endirekt bir eğitimdir. Çocuk gördükleriyle biçimlenir. İyi ve doğru anne babadan kötü bir çocuğun çıkması düşük bir olasılıktır. Örneğin anne ve babanın hayvansever olduğunu varsayalım. O çocuğun hayvanları sevmeme olasılığı çok düşüktür. Hayvan sevmekle işe başlayan çocuğun insanları sevme ve tanıma konusunda daha avantajlı olduğu söylenebilir. “İnsanları tanıdıkça hayvanları daha çok seviyorum” söylemi genellikle insanlardan umduğunu bulamayanların uydurduğu bir kötü yaklaşımdır. İnsandır her işin başı ve sevgiyle yoğrulduğunda işler iyi gider. Çocuğa önce sevgi ve saygı doğal olarak gösterilmelidir. Yani ana babanın davranışları buradan çocuğa geçer. Ben pedagog değilim ama okulum ve tiyatrom hep bu işlerle ilgili. Yaşadıklarımdan edindiğim şeyleri size aktardım. Bu kadar. Bir şey öğretmek amacım yok. Anne babalar bu işleri benden daha iyi bilirler çünkü onlar genç ve gençler bizden ileriler.",https://www.cumhuriyet.com.tr/yazarlar/mujdat-gezen/bu-nasil-tatil-1926831
Müjdat Gezen,‘Savaş ve Barış’,13 Haziran 2022 Pazartesi,"“...İngilizler ve Fransızlar Osmanlı ordusu karşısında Müslüman sömürgelerinden topladıkları askerleri kullanacaklardı. O bir yana Osmanlı uyruğu Hicazlılar ve başka pek çok Arap, Osmanlı ordusuna silah çekmekten çekinmediler.” Yukarıdaki satırlar İlker Baş-buğ’un ses getiren son kitabı “Mustafa Kemal Anlatıyor: Savaş ve Barış”tan alınma. Ben insanları ve de toplumları dinime, dinine, ırkına, rengine göre ayırmam. Ancak siyasi ve toplumsal anlamda, özellikle savaş zamanlarında (bilenlerin söylediğine göre) bu ayrımları yapmak gerekmektedir. “Dostum” dediğiniz “dindaşım” dediğiniz bir devlet sizi sırtınızdan vurabilir. İlker Başbuğ’un, Mustafa Kemal’in yazdığı mektuplara dayandırarak yansıttığı gözlemler, bu fikri doğrulamakta. Günümüzde de buna benzer örnekler yaşıyoruz galiba... “Eğitim de çiftçiliğe benziyor. Ekmeden önce süreçler, ekmenin kendisi gibi belirli ve kolay ama ekilenler canlanmaya ve uzamaya başlayınca bir sürü güçlük ortaya çıkıyor. Bunlar insan varlığı için de geçerli. Çünkü insanı döllemek güç değil ama çocuk dünyaya gelir gelmez, onu yetiştirmek ve eğitmek için birçok sıkıntıya ve üzüntüye giriyoruz.” Montaigne bu sözleri 1500’lü yıllarda kaleme alıyor. Yani 500 yıl önce... Adam beş asır önce göçtü gitti ama fikirleri bizi hâlâ ayakta tutmaya yetiyor. İçimizi ısıtıyor, bilgi veriyor. Büyük fikir adamı olmak böyle bir şey demek ki... Otobid ile zahmetsiz satış. Otobid Fiyatı Gör Ludwig van Beethoven. Dünyanın en ünlü bestecilerinden biri. Önde gelenlerinden. Ben onu çok severim. Sağırken beste yapabilen bir dehaya sahip büyük müzik adamı. Odasının kapısı çalınıyor, fakat artık kulakları ağır işitir olmuş. Duymuyor kapıyı. Bir daha çalınıyor kapısı, bu kez daha şiddetli. Duyar gibi oluyor. Oturuyor 5. Senfoni’nin ilk notalarını kâğıda döküyor: “Ta ta ta taaam.” Bu, kapı vurmasının sesidir. Oradan büyük bir senfoni çıkarabilmek işte Beethoven gibi bir dâhiye nasip olmuştur. Utanarak söylüyorum, yaşamımda bir kere bunu yaptım. On yıllık emeğimin karşılığını almış ve ben çok ünlü olmuştum. Filmlerde başrol oynuyor, gazino sahnelerinde tek başıma şov yapıyor ve o işten o işe koşuyordum. Ailem ve ayrıca gözbebeğim kızım artık refaha yakın bir yaşam sürmeye başlamışlardı. Tam saptayamadığım bir şımarıklık hissettim. Bunu sonradan daha iyi analiz edebildim tabii. Çok önemli bir hata yaptım. Gazetecilerin toplu halde bulundukları bir yerde bir magazinci arkadan bana “Biz yedinci kuvvetiz, kendine gel” dedi. Tepem attı “Ben de sekizinci kuvvetim” dedim. Tabii çok zararını gördüm yıllarca. Bu, egomun ilk kez ve son kez ortaya çıkışıydı. Birden yediğim haltı fark ettim ama çok geçti artık. O gün karar verdim ve egomu toprağa gömdüm. Diyebilirsiniz ki: “Seçtiğin meslek biraz ego gerektiriyor.” Doğrudur ama ben içkiyi bırakır, sigarayı bırakır gibi onu da bıraktım. Gerçi içki, sigara içmeyen biriyim ama arada bir sosyal içici olmuşumdur. Artık o da yok. Anlayacağınız egosuz yaşamak beni rahatlattı. “Hiç” olmayı seçtim, küçülttüm kendimi ve rahatladım. Anlattıklarım tamamen gerçektir. Zaten beni yakından bilenler bilirler. Okulumun adı MSM’dir. Soyadımın bile harfini kullanmak istemedim. Oranın Müjdat Gezen Sanat Merkezi yerine, MSM olarak anılması daha çok hoşuma gidiyor. Durum budur. Kadıköy’de tiyatromu açarken adını “Miyatro” koyacaktım. “Sakın yapma, ismini koy, sonra kimse gelmez” dediler. Anlayacağınız, özetle ben ego işini hallettim. Arada kaçak olursa artık bunaklıktandır. Her şeyden çabuk sıkılırdım çocukken. Annem bana “maymun iştahlı” derdi. Ne demek olduğunu anlamazdım. Ama yıllar sonra iki maymunum olunca anlamını fark ettim, hem de yaşayarak. Her türlü hayvanı besledim. En zoru maymundu. “Cancan” ve “Çaydanlık” adında iki maymunum oldu. Çaydanlık, Cancan’dan sonra geldi. Cancan’ı kaybetmiştik. Epilepsisi vardı. Çok üzülürdüm ona. O kadar tatlıydı ki. Bana çok düşkündü. Kuşkusuz ben de onu çok severdim. Fakat maymun iştahlı kavramının en büyük temsilcisi oydu. Omuzumda otururken bir saniye içinde perde kornişine tırmanmış görürdüm onu. Sonra tam orada oturuyor sandığımda, o çoktan halının üzerinde bir oyuncakla oynuyor olurdu. Her şeyden çok çabuk sıkılır ve oradan oraya atlar dururdu. Maymunlar doğa hayvanlarıdır, evde beslenemezler. Papağanım vardı, o da öyleydi. Doğaya düşkündür bu hayvanlar. Biz kendi zevkimiz için onlara azap veriyoruz... Neyse, maymun iştahlı meselesi budur işte. Çabuk sıkılmak.",https://www.cumhuriyet.com.tr/yazarlar/mujdat-gezen/savas-ve-baris-1946505
Müjdat Gezen,Cüneyt Abim,04 Temmuz 2022 Pazartesi,"Bir insan bu kadar mı iyi olabilirdi?.. Onu çok, pek çok sevdim ben. Altmışlı yılların başlarında bir filmde buluştuk ikimiz. O, filmin jönü, ben kötü adamı. At üstündeyim. Beni tüfekle vuruyor. Ölüp düşeceğim attan. Bir türlü ölemiyorum ve bir türlü düşemiyorum. Bir, iki, üç, dört tekrar... Olmuyor. Ölemiyorum. Yönetmen Süreyya Duru dayanamadı: “Yahu Müjdatçığım hayatında hiç mi ölmedin?” dedi. Ben de: “Abi hayatımda hiç ölmedim” dedim. Gülüştük durduk. Cüneyt Abi, o işlerin ustasıydı. Bana nasıl vurulmam gerektiğini ve attan nasıl düşeceğimi öğretti. Çektik filmi, oldu. Yıllar geçti. Onu üç oyunumda oynattım. Tiyatroya âşık oldu, “Neden beni daha önce bu işle tanıştırmadın?” dedi. Hayatımda bu kadar çok alkış alan birini hiç görmedim. İlk oyunun perde arasında odasına girdim: “Abi bundan sonraki oyunlarımda yoksun” dedim. “Neden?” dedi. “Çünkü benden fazla alkış alıyorsun” dedim. Sarıldık birbirimize ve bir daha hiç ayrılmadık. Üç oyunumda oynadı. Yine aldı alkışlarını. Her hafta en az bir iki kez telefonlaşırdık. Üç gün önce Betül telefon etti: “Zor nefes alıyor” dedi. Hemen aile doktorum Gündüz’ü evine yolladım. Telefonla konuştum abimle: “Nefesim iyi değil ya” dedi. Koahtı. Bir alet vardı oksijen veren. O alet getirildi eve. Doktor Gündüz Yavuzer telefonda bana: “Pek iyi görmedim” dedi... Gece yarısı uyanmış ve kalbi durmuş. Doktorlar çok çaba göstermişler ama abimi geri döndürememişler. Onu o kadar özleyeceğim ki... Hep güzel günlerimiz oldu birlikte. Aile dostum canım ciğerim, Betül’ün canı ciğeri, evlatlarının can babasıydı. Bizim tiyatroda sevmeyeni yoktu. Bütün kadrom telefonla arayıp ağlıyorlar. Ben de ağlıyorum. Çok ağlıyorum. Onu Zincirlikuyu’daki yerine götürdük. Artık nefes almaya ihtiyacı yok. Aslanlar gibi adam bize veda etti ve gitti. Bu dünyadan bir Fahrettin Cüreklibatır geçti. İz bıraktı çok. Bir gözüm de yaş var onu kaybettim diye, diğer gözümde mutluluk var onu yakından tanıdım diye... Rahat uyu abim. Nasıl olsa bir gün yeni bir filmde veya oyunda oynayalım. Sen jön ol, ben bön olayım. Finalde el ele çıkıp seyircimizi selamlayalım. Bu tarafta olması şart değil abim. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu lafı ben icat ettim... Sonradan oturdu dilimize. Adamın adının içinde bir de “E” harfi vardır ama ben onu yazmıyorum. Kafa karışıklığına yol açmasın. Bu zat, Hitler’in propaganda bakanıydı. Eski, başarısız bir gazeteci. Gel gelelim Hitler’le fikirleri aynı paralelde. Birlikte yalanlar üretip, Almanları ve dünyayı kandırma konusunda bir süre başarılı oluyorlar. Ama gerçektir çıplak dolaşan. Yalanın ömrü kısa olur. Bunların yalanları da bir süre sonra fos çıkmaya başlayınca ve Hitler bitince Goebbels metodu da bitmiş ve gitmiş oldu. “Bir yalanı ne kadar büyük söylersen ve ne kadar çok ve sık tekrarlarsan o kadar inandırıcı olur.” İleri zekâlı bu düşünce 1940’ların içinde çürüdü gitti. Artık günümüzde çocuklar bile bu yalanları yutmuyor. Kurnazlıkla akıllılık arasındaki, ince farkı kavrıyor insanlar. Saplantılı bir kesim böyle algılamasa da, özellikle gençler bu gibi yalanları yemiyorlar... Herkesi aptal, bir tek kendini akıllı sanan zihniyet, artık çürümüş gitmiştir. “Koalisyonlar kötüdür” fikrini yaymaya çalışanlar, önlerine baktıklarında bizim sistemimizde her ne kadar tek adamla yönetim var ise de kapalı koalisyon yok mudur? Kapı aralıktı. Bir iki kez tıklattım. İçeriden ses gelmeyince, kapıyı biraz iteleyerek içeri girdim. Belki kapının gıcırtısından evdekiler sesi duyunca ilgilenirler diye düşündüm. Ses seda yoktu. Etrafa bakındım. Eğri büğrü raflar kitaplarla doluydu. Aralarında biblolar vardı bazı rafların. Az arası geçti. Aralık kapıdan saçı sakalı bembeyaz olmuş biri girdi. “Beni mi aradınız” diye sordu. “Uzun zamandır” dedim. “Buralardayım” dedi. “Sizi çok özledik, ne zaman geleceksiniz tam anlamıyla” diye sordum. “O size bağlı” diye yanıtladı beni... “Artık size çok gereksinimimiz var, bir an önce gelmeniz gerekiyor” dedim. Son derece olgun bir duruşu vardı. “Size bir itirafta bulunayım. Galiba yavaş yavaş ben de demode oluyorum, belki yüz yıl sonra beni yazanlar, ‘Bir zamanlar böyle bayat bir sistem de varmış’ diyecekler” dedi. “Olur mu öyle şey bir süredir yoksunuz ve biz bu yokluğu iliklerimize kadar yaşadık” dedim. Gülümsedi. “Lütfen artık geri gelin” dedim. “Bunun benimle bir ilgisi yok. Bunu siz yapacaksınız” dedi. “Yapacağız. Bu defa başaracağız” dedim. Girdiği aralık kapıdan çıktı gitti. “Adınız” diye seslendim, “Demokrasi deyin, yeter” dedi.",https://www.cumhuriyet.com.tr/yazarlar/mujdat-gezen/cuneyt-abim-1954143
Müjdat Gezen,Padişahlık,25 Nisan 2022 Pazartesi,"Padişahlık makamı Osmanlı’da en yüce makamdı. Ahali bu makama saygı duymak zorundaydı. Ama bu, padişahı sevmek anlamına gelmezdi. Cumhurbaşkanlığı da saygın makamdır. Her yurttaş bu makama saygı duyar. Ama bu, cumhurbaşkanını sevmek anlamına gelmez. İsteyen sever, istemeyen sevmez... Cumhurbaşkanının başkalarına hakaret etme hakkı yoktur. Kimsenin de cumhurbaşkanına, hakaret etme hakkının olmadığı gibi. Padişahlıkla cumhurbaşkanlığının günümüzdeki benzerliği her şeyi tek adamın yapıyor olmasıdır. Küçük bir farkla: Padişah, çoğu kez sadrazamına danışırdı. Sadrazam şimdinin başbakanı idi. *** Türkiye’nin bu hallere düşmesinin üç nedeni vardır: Dış güçler-PKK-CHP. Bana göre de üç neden var: AKP-AKP-AKP. Bu iki kuşak doğup büyürken kendini yöneten olarak sadece bir kişiyi tanıdı. O nedenle önümüzdeki seçimlerde o kişiye oy vermeyecek. Bu kuşak son derece zeki ve bağımsız.  Atatürk’ü seviyor, Cumhuriyeti seviyor. Yurtdışına gitmek isteyenleri bile bu ülkeyi seviyor. Onları yakından tanıyorum. Öğrencilerim tam da o kuşaktan. Bizden ileri görüş ve düşünceleri var. Cumhuriyet artık onlara emanet. Önümüzdeki seçimlerde ülkenin kaderini değiştirecek kararlar verecekler. Yolları açık olsun. Atatürk durup dururken:  “Ey Türk Gençliği” demedi... Işıklar yanar sönerdi uzaklarda. Sonra güneş doğar güneş batardı. Ve ben bir yerlerde durmadan seni düşünürdüm. Bir yelkenli geçse ansızın bir martı havalansa kanatlarında seni görürdüm. Mesela bir dalda bir çiçek açsa o çiçek sen olurdun ölürdüm. Hani balkona çıkıp uzaklara bakardın ya uzaklar yakın olurdu. Ben baktığın yerde olurdum. Seni görürdüm. Oysa kapalı bir kutu gibisin şimdi. Ne yanıma baksam karanlık kutunun içi gibi. Bırak bunları, aç kapağını, görün bana. Bak ben sana göründüm gün gibi! Otobid ile zahmetsiz satış. Otobid Fiyatı Gör Tamam. Müzik sevmiyorsunuz. Tiyatro sevmiyorsunuz. Bale sevmiyorsunuz. Resim, heykel sevmiyorsunuz. Sanatı sevmiyorsunuz. Ama müzik sektöründen evlerini geçindiren ve vaktiyle size (kazara da olsa) oy veren müzisyenler var. Onları çoktan kaybettiğinizi biliyorsunuz. Ama onlar sanatlarıyla evlerini geçindiriyorlar. Bir müzik aletini çalmayı hiç denediniz mi?.. Deneyin ve görün ne denli zor bir iş olduğunu. Bu insanlar zor durumdalar... Müzik yasağını kaldırın. Sizin sanatı sevmemenizin sanat için pek önemi yok. Sanat sizi sevmezse, o zaman oturup düşünün diyeceğim ama düşünce, düşmüş bir kere ayağa, başlansın hakarete, ihtikara, dayağa... Otoriter rejim nedir? İşsizlik. Yolsuzluk. Adaletsizlik. Kurumsuzluk. Daha onlarca madde sıralayabiliriz ama vaktinizi almayayım. Kim ne derse desin, bütün pedagoglar çok değişik tarifler de yapsalar, benim için çocuk, insanın küçüğü değildir. Çocuk apayrı bir yaratıktır. Ne fikri ne eylemi bizlere benzer. Çocuk bilimiyle ilgilenenler sanırım bazı fikirlerimi benimle paylaşacaklardır. Çünkü ben çocukluğumdan bu yana çocuklarla ve kendi çocuk yanımla ilgiliyim. Kuşkusuz günümüzün çocukları bizim yaşadığımız koşullarda yaşamadılar. Onlar bilgisayarla oynuyorlar, ben bilgisayardan korkuyorum. Onlar mobil telefon yiyip yutmuşlar, ben zor konuşuyorum. Günümüzün çocuğunu iyi süzemeyebilirim. Ama onların derslerine girip sorularına baktığımda, bizden çok ileri olduklarını görüyorum. Günümüzün çocuklarını iyi ve yakından irdelemek gerekiyor. Derslerde beni tanıdıklarını görüyorum. Tabii MSM’ye oyunculuk eğitimi almaya gelen bir çocuk hiç şüphesiz beni tanıyacaktır. Ama öyle sorular sordukları oluyor ki şaşırıp kalıyorum. Günümüzün çocuğu bizim çocukluğumuzdan ileri. Siz bakmayın benim kuşağımın ikide bir: “Aaaah ah bizim zamanımızın çocukluğu neydi?” demelerine. Bizim çocukluğumuzda topaç ve çember dışında oyuncak bile yoktu. Siz ne diyorsunuz?",https://www.cumhuriyet.com.tr/yazarlar/mujdat-gezen/padisahlik-1929399
Müjdat Gezen,‘Kaplanın Sırtında’,25 Temmuz 2022 Pazartesi,"Zülfü Livaneli’nin kitapları bende genellikle ikişer adettir. İlkini ben satın alırım, bir an önce okuyayım diye, ikincisini de Zülfü imzalayıp gönderir arada bir. Birini okul kitaplığına, diğerini kendi kitaplığıma koyarım okuduktan sonra. “Kaplanın Sırtında” çok ilgi çekici, belgesel özellikler taşıyan ve yine çarçabuk okunan bir yapıt olmuş. Belgeye dayalı bölümlerinden iki sayfasında (106-107) Dolmabahçe Sarayı’ndan söz ediliyor. 205 Odası, 44 salonu varmış. Tavan süslemelerinde 14 ton altın kullanılmış. Kraliçe Victoria tarafından armağan edilen avizede 750 ampul bulunuyormuş. Avizenin ağırlığı dört ton ve dünyanın en büyüğü. Bir Fransız dergisi şöyle yazmış: “Sadece Dolmabahçe Sarayı bile, borç içinde yüzen Osmanlı maliyesini çökertmeye yeterdi.” İnsan ister istemez ülkenin bugünkü durumunu düşünüyor... Eşim Leyla, Uğur Dündar, yengem, ben, Celal Ülgen’in evinde yemek yedik. Bunu her yaz yaparız. Bir iki zibidi bunu eleştirmiş diye duydum. Kuşkusuz çok ilgimi çekmedi. Ama küçücük bir soru sorabilirim adını sanını bilmediğim, ama Fetoş yanlısı oldukları malum bu kişilere: “Biz orada sadece yemek yedik. Sizin ne yediğinizi bilemem?” Hayatımın en güzel yazları Florya’da geçmiştir. 1988 yazıydı. Savaş (Dinçel) eşi Sumru ve ailesi yıllardır Florya Dinlenme Evleri denen belediyeye ait tesislerde geçiriyorlardı yazlarını. Para yatırıyorsunuz, sıra size gelince, bir oda bir küçük salondan oluşan o minik evlerde yazınızı geçiriyorsunuz. Savaş ısrar etti, “Siz de gelin çok eğleniyoruz” diye. Gittik. Leyla ile yeni evlenmiştik o yaz. Cancan diye bir maymunumuz ve Kuki diye bir de papağanımız vardı. Kuki sürekli kaçar, ağaçtan ağaca konar fakat yine eve gelirdi. Cancan o tesisin gülü olmuştu adeta. Bir sandal almıştım, Savaş’la kürek çekerdik. Denizi çok güzeldi Florya’nın. O zamanlar Marmara temizdi. Akşamları genellikle Savaş ve Sumruların bahçesinde buluşur, açmaz oynardık. Daha önce sözünü ettim bir başka kitabımda. Çok güzel bir oyundur. Üç dört yaz böyle geçti. Sonra AKP geldi. İstanbul Belediyesi’ni ele geçirdi. O evleri yıktı. Epeyce bir şeyler döndü o devirde yine. Biz de pılıyı, pırtıyı toplayıp Kilyos’taki evimize geçtik. 1960 yılında Erdek kampımızdan sonra en güzel yazlardı o yazlar. Artık yok. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Lucretius diyor ki: “Acı kaygılar insanın içini parçalar. Ayrıca korkular da. Kendini beğenmişlik, öfke...” ‘SAVAŞ VE BARIŞ’ Zaman zaman sözünü ettiğim can dostum İlker Başbuğ’un son kitabı bu. Kendini okutan bir yapıt. İçinde Mustafa Kemal’in söylemlerinden alıntılar da var. Bazıları çok ilgimi çekiyor. Hatta daha önce sık rastlamadığımı söylemek isterim. Alman komutan Mareşal Falkenhayn, Mustafa Kemal’e genç bir Alman subayı ile altın gönderiyor. Aktardığım bölüm Mustafa Kemal’in kendi elyazısıyla beyanıdır: “Erkânı harp subaylarından Tevfik Bey, yanında genç bir Alman subayı ile Akaretler’deki 76 numaralı ikametgâhıma geldi. Ufak ve zarif sandıklar içinde Falkenhayn tarafından bazı şeyler getirdiğini söyledi. ‘Bunlar nedir?’ dedim. Alman subayı dedi ki: ‘İstanbul’dan ayrılıyorsunuz. Size Mareşal Falkenhayn tarafından bir miktar altın gönderilmiştir.’ Kimseye hiçbir ihtiyacımdan bahsetmemiştim fakat zannettim ki mareşal bu parayı ordunun ihtiyacına sarf edilmek üzere göndermiştir. Onun için: - Bu sandıklar bana yanlış geldi, ordunun levazım reisine göndermek lazımdı. Benim için fazla külfettir, dedim. Sözlerim Alman subayına nakledildi. Subay derhal: - Efendim, o da başka, dedi. - Paranın miktarını bu subaydan iyi tahkik et, huzurunda aldığına dair bir senet yaz, ver, imza edeyim, dedim. Siz de hemen levazım subayına haber gönderiniz, iki sandığı da ordu için gelip alsın. Verdiğim senet Falkenhayn’ın gizli dosyasına girdi.” Yorum sizin...",https://www.cumhuriyet.com.tr/yazarlar/mujdat-gezen/kaplanin-sirtinda-1961586
Müjdat Gezen,İmam nikâhı,30 Mayıs 2022 Pazartesi,"Yılımız 2021. Yandaş televizyonları birinde bir program varmış. Eşim “Bunu izlemen gerekiyor” dedi. “Sunucuyu tanıdın mı?” “Tanımadım.” “İşte bu kadındı yıllar önce seni görüntülü bir bağlantıda yargılayan. Hatta sen ona, yargılanıyor muyuz sayın yargıç?” demiştin. Kadını hatırladım. Başladım izlemeye. Öyle ki üç dört gün izledim programını. Baktım herkesi beni yargılar gibi yargılıyor. Programına katılanlar adi suçlular. Sahte gelinler, dolandırıcılar. Aynı bana yaptığı gibi sesini yükselterek soruyor sorularını. Sivil mahkeme kurmuşlar. Yanında üç kişi daha var. Adi suçlulara çapraz sorgu yapıyorlar. Sahte gelinler, altın takı ve para karşılığı erkeklerle ilişki kuruyor. İmam nikâhı yapıyorlar ve altınları, paraları alıp kaçıyorlar. Yıllar önce Cem Yılmaz Hokkabaz diye harika bir film yapmıştı ve bu filmde bu olay anlatılıyordu komedi biçiminde. Çok güzel bir filmdi. Cem’in en güzel filmi diyebilirim. Yıllardır ülkemizdeki dolandırıcılık işlerinden biri işte. Adi suçlardan. Televizyondaki sivil mahkeme bu suçluları ortaya çıkarıp polise de yardımcı oluyormuş. Çoğunda polis stüdyoya gelip oradaki suçluları gözaltına alıyor. Sonuna kadar izledim. İçimden dedim ki o sunucuya: “Hah, işte şimdi tam yerini bulmuşsun. Bana ‘Atatürkçü müsünüz? Milliyetçi misiniz? Siz nesiniz’ diye soracağına, adi suçlulara ‘Hamile kaldın mı? Yattın mı? Kaç para aldın? Sus sana sormadım. Kürtaj oldun mu?’ gibi seviyeli sorular tam yerini buluyor…” Kadının ismini vermiyorum. Bu bir kitap. Yıllar sonra da biri bunu okursa o kadını hatırlamaz. Bilmiyorum ki. Belki yaşlandı, bu işleri bıraktı. Emekli oldu. Yaşlandı herhalde. Ben kadınları yargılamam ama o beni fena yargılamıştı. Eşim bana “Bu olayı yazma” dedi. Dinleyemedim. Çünkü çok yaralamış beni o kadının yargıçlığı. Zaten durmadan yargılanıyoruz. Çok zeki, çok çalışkan, çok bilgili, çok dürüst, çok iyi bilim adamı adamıydı Yaşar Nuri Öztürk. Onu çok sevdim. Zekâsına hayrandım. Zekâ benim zaaf alanımdır. “Aptal dost zararlıdır.” Yaşar Nuri, bir konferansa davetli. Konu: Oruç... Yarım saat kadar orucu anlatıyor. Sonunda dinleyicilerin biri söz alıp Hoca’ya soruyor: “Hocam oruç nedir?” Yaşar Nuri Yanıt veriyor: “Yanındakine sor, anlatsın. O anladı.” Yine bir konferansta aydın bir kitlenin davetinde konuşacak. Konuşma başlamadan evvel biri soruyor: Otobid ile zahmetsiz satış. Otobid Fiyatı Gör “Hocam kısmet duası nedir?” Yaşar Nuri es vermeden şöyle diyor: “Acaba hiç başlamasak mı?” Ben bu yokuştan çok indim çıktım pabuçlarım eskidi sular girdi ayağıma, acıktım, kitaplarım basıldı burada, kitaplarım yakıldı orada. Gazetelerde çalıştım Yaşar Abi’den bu yokuşta küfür yedim köfte ekmeği de bu yokuşta, bu yokuşta iltifat da işittim. Abdi Ağabey beni bordroladı bu yokuşta. Aziz Ağabey’i tanıdım indim çıktım Kandemir’le baharda, yazda, kışta. Elli üçte ilk şiirim basıldı havalara uçtum düştüm başım yarıldı bu yokuşta. Her türlü puştluğu gördüm ama öyle de bir güzellik vardı ki o yokuşta! “NİÇİN KENDİNİ YARARLI İŞLERE VERMİYORSUN? SAZDAN YA DA SÖĞÜT DALINDAN SEPET ÖRMÜYORSUN?” VERGİLİUS. Kaç yüz asır önce söylemiş, bu güzel sözleri bu adam?.. Bunlar sepet öreceklerine, başımıza çorap örüyorlar... Eğer böyle bir şey düşünürseniz, üzengiye yani ayak basılan yere sağ ayağınızı basıp kendinizi yukarı çekin, otomatikman ters binmiş olursunuz. Ha, bu ne zaman lazım olur onu bilemem. Ama Nasreddin Hoca’ya lazım olmuş demek ki. Her yerde eşeğe ters binmiş karikatürleri vardır. Heykelleri de öyle yapılır. Ama Hoca’nınki burada farklıdır tabii. İki üç biçimde anlatılır bu hikâyesi… Hoca’ya sormuşlar: “Neden eşeğe ters bindin?” diye. “O gideceği yönü bilir” demiş. Diğer cevabı daha güzeldir: “Arkadan gelecek tehlikeleri göreyim diye.” Nasreddin Hoca gerçek bir ummandır. Burada fıkralarını anlatacak değilim. Ama her sözünün arkasında çok değerli halk düşüncesi olduğu malumdur. Dünya çapında. “İçimizde Arap milliyetçiliği alıp yürümüştür. Bunlardan kültür ve din birliğine inanmayanlar vardır ki bunların menfaat bakımından büyük devletlerin aletleri olacağından şüphe edilemez... Arap meselesi bundan sonra iç siyasetimizin en önemli meselesi olmuştur...” Yukarıdaki satırlar günümüzden bir söylem değil. İlker Başbuğ’un son yayımlanan kitabı “Mustafa Kemal Anlatıyor: Savaş ve Barış”tan alınma satırlar. 29 Temmuz 1912 yılında silah arkadaşı Behiç’e (Erkin) yazdığı bir mektuptan alıntılar... Siz bugünü mü anlatıyor sandınız?.. Yok. Hiç alakası yok. Ta... 1912 yılında yazılmış bir mektup bu... İlker Başbuğ’un bu kitabı, daha önce yazılanlara hiç benzemiyor. Bir alıp göz gezdirin. Tam bu anda okumaya kaptırıp bitirivereceksiniz. Kırküçlüler Grubu’nun üyesi İlker kardeşimi emeklerinden ötürü kutluyorum…",https://www.cumhuriyet.com.tr/yazarlar/mujdat-gezen/imam-nikahi-1941284
Müjdat Gezen,Nebati Efendi,06 Haziran 2022 Pazartesi,"Pek çok büyük gazetenin mizah sayfası yönetmenliğini yaptım. O süreler içerisinde çalıştığım gazetelerin, benim hakkımda, reklamıma dönük haber yapmalarını hep engelledim. Oysa benim bir de oyunculuk yanım var. Buna karşın, hem bu gazetede yazıyorsun hem bu gazete seni övüyor meselesi hoşuma gitmedi. Geçenlerde Cumhuriyet’ten genç bir kızımız beni aradı ve bir haber röportajı yapmak istediğini söyledi, kabul etmedim. Oyunum sekiz ödül aldı, hiçbiri Cumhuriyet’te, sanat sayfasında yayımlanmadı. Gerek yok. Nebati Bey’le ilgili olarak da yazmayacaktım ama yine bu gazetede “Köşe Atışı” adlı köşemde kendisine bir şaka yapmıştım ya “Doktor bana Nebati’yi yasakladı, artık zeytinyağı kullanıyorum” diye. Aradan üç beş gün geçti geçmedi maliye müfettişleri 2021 yılı defterlerimi incelemek üzere faaliyete geçtiler. 2021 hem okulumun hem tiyatromun kapalı olduğu yıl. Koronanın en hızlı zamanları. Birkaç kurs öğrencisini okutabildik, bir dolu bir boş sıralarda, maskelerle. Buraya kadar iyi. Ama altmış yıldır deftere tabi bir sanatçı olarak ben hiç denetlenmedim. Bu ilk kez oluyor ve ilk denetimi yapan müfettiş değiştirildi. Neyse. Şimdi bunlar, benim için onlarca dava açtılar. Hakaret, cumhurbaşkanına hakaret, tutmadı. FETÖ’cü zaten tutmaz. PKK olmaz “Bari maliyeden girelim” dediler. O da tutmaz. Burada beni kızdıran, benim defterlerimin incelenmesi değil. Okulumun ne kadar öğrenci velisi varsa hepsinin evlerine telefonla baskı yapıp sorguya çekilmesi. Bak Nebati Efendi. Bu anayasal bir suçtur. Benim öğrencilerimin velilerini baskı yoluyla yıldıramazsınız. Hepsi bize telefon açıp “YANINIZDAYIZ” diyorlar. Çünkü MSM; sanatın, Cumhuriyetin ve demokrasinin sığınılan kalesidir. Koruyucusu Atatürk’tür. Biz böyle şeylerle yılmayız. Ama tam altmış yıl hakkında bu konuda hiçbir tezvirat yapılmamış birine böyle girerseniz, size ille de bir bedel ödetirler haberiniz olsun. Sanırım siz komik birisiniz. Ne yapsanız, ne söyleseniz gülüyorlar. Ben de gülüyorum zaman zaman. Ama duracağınız noktayı bilin. Altmış yılı aşkındır bu halkla iç içeyim. Sizi hiç tanımam. Kimsiniz, nesiniz, nasıl bakan oldunuz, bilmiyorum ve ilgilenmiyorum. Ama “Nebati bana dokunuyor” söylemimi biraz daha ileriye götürüp “Nebati bana gerçekten dokunuyor” diye değiştiriyorum. İşin fena yanı, bana kim dokunduysa çarpıldı. Allah’ın da böyle bir adaleti var demek ki. Beni bu yazıyı yazmaya mecbur eden sisteminiz yakında çökecek. Mali defterlerim de benim yaşamım kadar temizdir. Üzerinde oynamalar falan yaparlarsa bedellerini öderler. Kim olursa olsun, bunu affetmem. Sakın öğrencilerimle ve öğrenci velilerimle uğraşmayın. Onlar benim canlarım ve kan damarlarımdır. Benimle uğraşmanız ise zaten beyhudedir. Sizler gidicisiniz. Biz ise hancıyız. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Sitemlerimle... Ilık bir mayıs akşamı. Şehrin ışıkları uzaktan, ateş yaktığımız kumsala göz kırpıyor. Kızlı erkekli yaklaşık on kişilik bir grubuz. Biri gitar çalıyor, diğeri güzel sesiyle ona eşlik etmekte. Kızlardan birinin sesi çok güzel. Şarkıya ikinci ses yapıyor bir profesyonel edasıyla. Ateşten arada bir çıtır çıtır sesleriyle sıçrayan kıvılcımlar şarkının arasına güzellik katmakta. Ateş yavaştan sönmeye yüz tutuyor. Bir kız, bir erkek hafiften gruptan ayrılıyor ve az ötedeki duvara sırtlarını dayıyorlar. Derken bir çift daha kaçıyor hafiften. Şehrin ışıkları ta uzaklarda olduğundan kumsalı aydınlatamıyor haliyle. Ben de kendi kız arkadaşımı alıp kuytu bir yere çöküyorum. Şarkı susuyor. Ortalık sessizliğe büründü. Bakıyorum bizim kara sakallı arkadaş kızı öpüyor. Oh ne âlâ. Ne güzel bir akşam... Denizin arada bir kıyıya vuran minik dalga sesi insanın içini güzelleştiriyor. Yarın tatil. Herkesin keyfi yerinde. Çok güzel bir mayıs bu. Öpüşüyoruz. Kendimi de kattım ya bu konuya. Tamam, aynen böyle olmuştu ama bundan tam altmış yıl önceydi. Durup dururken aklıma geldi. Zaten artık sadece aklımıza geliyor. Hukuk fakültesine gidiyordu. Ya hâkim ya savcı ya avukat olacaktı. Evliydi, iki çocuğu vardı, bir kız, bir oğlan. Oğlu küçük yaşta geçirdiği hastalıktan dolayı zor yürüyordu. Küçük yaşta askerlik mesleğine heves etmiş ve o işi meslek olarak seçerek askeri okula girmişti. O yıl mezun olacaktı. Yıl 1938 idi. Nâzım’ın şiirlerine hastaydı. Onunla tanışıp bir şiirini imzalatmak en büyük arzusuydu. Nâzım o zamanlar İpek Film Stüdyosu’nda çalışıyordu. Bir iş çıkışında buldu Nâzım’ı. Ayaküstü konuştu onunla, hayranlığını dile getirdi. Harp Okulu’ndan A. Kadir adlı arkadaşının da kendisini çok sevdiğini belirtti. Nâzım olgun ve deneyimli bir adamdı, “Bence siz benden uzak durun, başınıza iş açarlar sonra” diye nasihat verdi. Dediği çıktı. Çok kısa süre sonra hem Ömer Deniz’i hem A. Kadir’i tutukladılar. Ömer Abi yedi buçuk yıl cezaya çarptırıldı ve beş buçuk yıl yatıp çıktı. Artık tek isteği hukukçu olmak ve ülkedeki hukuksuzluğa karşı çıkmaktı. Fakat aileyi geçindirmek çok kolay değildi. Fatih Hırkaişerif’te bir oyuncakçı dükkânı açtı. Eyüp Sultan Oyuncakları diye bilinen tahta oyuncakları yapmaya başladı. Bizim eve on metre mesafedeki o küçük dükkânda ben oyuncakçı çırağı olarak Ömer Abi’ye yardım ediyordum. İlk kuklalarımı o bana yaptı, ben boyadım ve oynattım... Tabii Ömer Abi’nin Ömer Deniz olduğunu yıllar sonra öğrendim. Ailesiyle temas kurduğumda ise o artık hayattan ayrılmıştı. Avukat oldu. Dükkânı kapadı. Ben de o semtten taşınmıştım. Ayrıldı yollarımız. Ama Nâzım bizi sık sık birleştiriyor. Bu sıralar yine sevgili kardeşim Sunay Akın’ın bu konuda yazdığı öykü gündemde. Bana soruyorlar bu olayı. “Doğrudur” diyorum. Ayrıca Sunay bu bölümü sahnede oynadı. Bir keresinde o bölüme ben eşlik ettim. İnternette dolaşan o olay tamı tamına yaşanmıştır. Bir avuç pirincin sana bir gün boyu yetmesi bir meyveyi dalından koparışın en olmadık acılarda gülümsemen var ya; simgesidir varışın!",https://www.cumhuriyet.com.tr/yazarlar/mujdat-gezen/nebati-efendi-1943948
Müjdat Gezen,"Canan, suçlusun",16 Mayıs 2022 Pazartesi,"Leyla da ben de seni ne kadar çok severiz bilirsin. İyi ve yararlı, çalışkan ve düzeyli, vefakâr ve dirayetli bir insansın. Ama suçlusun. Lütfen bunu kabul et... Ben hiçbir meseleyi tek nedene bağlamam. Senin aldığın cezayı da tek nedene bağlamıyorum. Pek çok nedeni var. Herkesin bildiği ilk neden, İstanbul seçimlerinde, Ekrem İmamoğlu’nun kazanmasında çok önemli rol oynaman. İkinci neden CHP içinde çok fazla çalışıyor olman... Daha pek çok neden sayılabilir. Ama asıl nedeni atlıyorlar. Bence asıl neden, senin kadın olman Canan... İstanbul Sözleşmesi’ni bir düşün. Tak diye iptal edildi. Dolayısıyla kadın hakları konusu da tedavülden kalkmış oldu. Sen de bir kadınsın ve frenin yok. Her kadın gibi duracağın zamanı ve yeri saptayamıyorsun. Biraz geride dur. Kurbağaları ürkütüp durma. Bırak bu işleri. Hayat kendi kendine de yürüyor. Elinin hamuruyla erkek işlerine karışma. Kadınlar tarafından çok seviliyor olabilirsin ama erkekleri de düşün. Daha doğrusu erkek gözüyle meselelere yaklaşıp insan gözüyle görmeyenleri... Canan, kusura bakma suçlusun. Ama her nedense ben yine de seni seviyorum. (Bu yazı Cumhuriyet de değil de başka bir yerde yayımlansa, hemen şöyle yorumlar çıkardı: Müjdat Gezen de Canan Kaftancıoğlu’nu suçluyor.) Tıp adamları genellikle mide ve bağırsakların ikinci beyin gibi hareket ettiklerini söylerler. Doktor dostlarımdan çok duymuşumdur bu benzetmeyi. Ayrıca yaşayarak da doğruluğuna inananlardanım. Şu korona günlerinde döndü dolaştı benim de başıma geldi. Eskiden de vardı ama şu aralar (mevsimler değişiyor) mide sıkıntılarım başladı. Doktorum bütün ilaçları kesti. Sadece mide ile ilgili birkaç ilaç alıyorum, o kadar. Ama diyabetle ilgili, trigliseritle ilgili mecburen almam gereken ilaçlarım da var. Anlayacağınız sıkıntılı günlerden geçiriyor olduğumu söyleyebilirim. Ama içinde bulunduğumuz dönem öyle ki buna da şükretmek durumunda kalıyoruz. Bir şeyi çok istersen yaparsın. Tabii bunu derken “Ben yarın Ay’a gitmek istiyorum, hem de yarın” dersen buna karışamam. Eğer sen çok istersen dünyayı değiştirirsin ve hatta hükümeti değiştirirsin. Mesela AKP memleketi değiştirdi. Diyeceksiniz ki: “Bu nasıl değiştirme be!” Haklısınız, ben de tam onu demek istiyorum işte. Salgın sürüyor. Sağlık Bakanı “Dikkatli olun, kalabalık yerlere girmeyin” diyor. Cumhurbaşkanı telekonferansla AKP kadın kolları kongrelerine bağlanıp “El ele tutuşun, maskeni çıkar” diye talimat veriyor. Bir araya gelip protesto yapmak isteyen öğrencilere ise “terörist” diyor. Çok isterseniz yaparsınız. Seçimler yapılacak. Ben kendi hesabıma değiştirme yönünde oy kullanacağım. Otobid ile zahmetsiz satış. Otobid Fiyatı Gör Genç Kız Y ağmur çiseliyordu. Balkon cam çerçevelerle çevrilmiş küçük bir kış bahçesini andırıyordu. Genç kız, hafif nemli gözleriyle önündeki çaydan bir yudum aldı. “Soğumuş” diyerek fincanı itti. Yeniden doldurmak için küçük bir hareket yaptı ama üşendi, kalkmadı yerinden. “Bana vurmayacaktın baba” diye mırıldandı. Sildi burnundan akan sıvıyı. Baba, dizlerine vurup duruyordu. Anne, “Bırak dizini dövmeyi, olan olmuş bir kere, az sabredip kızın ne diyeceğini bir dinleseydin böyle olmazdı” dedi. Anne devam etti: “Sen artık o gözlükleri değiştir efendi. Nasıl tanımazsın kızının yanındaki kendi yeğenini. Ayrıca arkadaşı olsa ne olur? Genç kız, kıza ağız açtırmamışsın. Ayıptır. Seneye üniversiteye gidecek, o artık çocuk değil... Neyse, olan olmuş. Yapmazsın bir daha olur biter.” Baba kafasını öne eğdi, bir iki kere daha dövdü dizini, sonra bir cigara çıkardı. Yakamadı. Çakmağı ters tutmuştu. Anne: “Hem gözlüğünü hem bu huyunu değiştir sen. En iyisi bu” dedi. Akıllı olmayı göze al. Hemen başla, iyi yaşamayı ertelemek ırmağı geçmek için suyun akmasını ve kurumasını bekleyen bir aptal olma. Irmak akar. Hem de gümbür gümbür ve sonsuza kadar… Çocuklarımıza şimdi öğretilenler büyük bir ahmaklıktır. Horatius NOT: Buradaki Horatius’u Shakespeare’in Hamlet oyunundaki Horatio ile karıştırmayın. Zaten siz benden daha iyi biliyorsunuz, aptallık ettim.",https://www.cumhuriyet.com.tr/yazarlar/mujdat-gezen/canan-suclusun-1936304
Müjdat Gezen,Memet Ali (27 Haziran 2022),27 Haziran 2022 Pazartesi,"Saçları kırlaşmıştı. Yüzünde belli belirsiz çizgiler oluşmuş, çile ve hasret çeken insanların ifadesi çehresine yerleşmişti. Ben onu hep sevdim. Ne de olsa elimize doğmuştu. Babası annesi en eski dostlarımızdı. MSM’nin en değerli hocalarındandı ikisi de. O da konservatuvar giriş sınavlarına bizim evin bodrum katındaki, küçük tiyatro salonunda ve MSM’nin küçük sahnesinde hazırlanmıştı. Çok çalışıyordu. Torpilsiz girecekti konservatuvara. İhtiyacı yoktu ama anne baba ünlü oyuncular olunca ister istemez durumu dikkati çekebilirdi. Bunu istemiyordu. Kişilikliydi. “Yeteneğimle girmek istiyorum, babam bu işe hiç karışmasın” diye tutturmuştu. İyi hazırlandı. Girdi, kazandı sınavı. Sonra başarılı oyunlar ve TV dizileri peş peşe geldi. Bir anda ülkenin sevgilisi oluverdi. İnsanlar onun içtenliğini ve yeteneğini sevdiler. Düz bir çocuktu. Kendi yolunu kendi çizmek istiyordu. Öyle de yaptı. Taksim’de oturuyordu. Gezi’deki ağaçların kesilmesine karşı çıktı. Gitti Taksim Meydanı’na, “Kesmeyin bu ağaçları...” diye haykırdı. Bir tiyatro oyununda oynadı. Bu oyunun, iktidarı devirme işinin provası olduğu iddia edildi. Oysa Memet Ali anayasal direnme hakkını kullanıyordu. Hakkında davalar açıldı. Tehditler aldı. Basın toplantısı yapmadan önce bana gelmişti. Evimiz birbirine çok yakındı. Gitti anlattı meselesini... Sonra Gezi tutuklamaları başladı. Sıra kendisine geliyordu. Yurtdışına çıkmak zorunda kaldı. Gıyabında mahkemeler yapıldı. Güdümlü... İdam cezası olsa onu isteyeceklerdi. Kin, nefret, öfke bir yanda tırmandırılırken, sevgi seli de alabildiğine büyüyordu. Bizim halkımız mağdurun hep yanında olmuştur. O nedenle iktidardakiler hep “mağduru oynamışlardır”. Telefonlaşıyorduk. Görüntülü de görüşüyorduk. Ama hem memleket sevdası hem ana baba özlemi bitmiyordu bizimkinde... Çok yorgundum... Dostlarımla bir geziye çıktım, biraz dinlenelim, bir arada olalım diye. Canım Kandemir Konduk ve iyi eşi, canım Jale, eşim Leyla, ben ve Mustafa Alabora ile hayat arkadaşı iyi Banu Zeytinoğlu... (Dostlarım iyidir.) Bel fıtığım ve huzursuz bağırsak sendromum tuttu. İnemem gemiden adaya. “İneceksin” diye tutturdular hepsi. Kıvranıyorum, yatıyorum gemide... “İneceksin.” İndim... Onu getirmişler babasını annesini görsün diye ta Galler’den Rodos’a. Karşılaştık. Kim sarılsa ağlıyor... Ben de sarıldım, kucakladım onu, ta küçücük bir çocukken yaptığım gibi... Çok ağladım... “Yakında geleceksin” dedim. Leyla’ya sarıldı. Elif’i sordu... Mustafa tutamadı gözyaşlarını; çünkü babasıydı onun ve ayrılardı. “Alabora Apartmanı”nı birlikte yapmış altlı üstlü oturuyorlardı. Hep orada toplanırdık... Memet Ali hep iyi bir insan ve iyi bir oyuncu oldu. Yurtdışında dizilerde rol aldı. Uzun süre birlikte sohbete daldık. Yemek yedik... İçkiler içildi. Hani zam yapıyoruz yapıyoruz, bunlar yine içiyorlar... Var ya... Huzursuz bağırsak sendromuma karşın, bir tek rakı da ben attım Memet Ali’yle... Kırları artmıştı saçında sakalında. Kucağıma aldığım minik bebek artık yüzüne sinmiş mağrur ama hüzünlü ifadesiyle beni avutmaya çalışıyordu. Yeşil ela gözlerine baktım. Sevgi, hüzün hasret bir arada oraya yerleşmiş, mutlulukla, mutsuzluk arası buğulanıyorlardı... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Siz bu yazıyı okurken o, bizden ayrılıp annesiyle buluştu. Oradan yine sığındığı Galler’e döndü. Öyledir. Gelişlerin gidişleri, gidişlerin dönüşleri vardır. O yine çok sevdiği memleketine dönecek. Yakındır. Memet Ali Alabora... Oğlum biz seni çok sevdik. Sevmeyenlerinin de olması gerekir. Hayat ve düşünce böyle bir şeydir. Sen iyi bir hayat adamısın. Anneannenin adı gibi. Bak “Hayat”ı da andık... Benim güzel dost annemi... Sen babanın, benim gözyaşlarımıza bakma... Onlar mutluluktan. Seni gördük ya, hayattasın, sağlıklısın ya, şimdilik bu bize yeter. Ama daha sonrası için yetmeeez... Yok öyle yağma. Bunlar gidecek sen geleceksin memleketine. Eee, hayat böyle bir şey işte efendiler. Güle güle size, hoş geldin Memet Ali yazımı yazmak bana nasip olsun... Yaşayayım, yazayım o yazıyı...",https://www.cumhuriyet.com.tr/yazarlar/mujdat-gezen/memet-ali-1951621
Müjdat Gezen,Uğur Dündar,11 Temmuz 2022 Pazartesi,"İzmir’deki evinin bahçesine bin yıllık bir zeytin ağacını teknik kepçelerle aktarıp dikmiş. Altına da o ağacı benim uzun yıllar önce, yani açıkçası bin yıl önce küçücük bir fidanken ektiğimi yazmış. Birbirimize yaklaşık iki yüz yıldır böyle takılır dururuz. Ne güzeldir dostların, arkadaşların, birbirlerine onca yıl sevgi ve saygıyla bağlı olmaları. Dava açmışlar Uğur’a bir aktarımı için. Suçluyu övmekten... Yaşamı boyunca suçlularla uğraşan birine böyle bir şey yapınca tutmuyor tabii... Adamın bütün yaşamı dürüstlük üzerine kurulmuş. İki yudum içki içmek istese: “Yanlış anlaşılır” deyip içki masasında meyve suyu içen biri böyle haksız bir durumla karşılaşınca, o değil ama ben üzülüyorum. Ayıp. Yarım asır bu topluma hep iyileri ve güzellikleri sunmak için çabalamış birine bunu yapmayın. Zaten kala kala on bir ayınız kaldı, o zamanı da böyle şeylerle tüketmeyin. Bak motorin uçtu, dolar gitti, file dolmuyor. Bunlarla uğraşın siz. Uğur’la kim uğraştıysa, bugün adı sanı anılmıyor  ama bizimki dimdik ayakta. Bak, yarım saat önce yine akaryakıta zam geldi ama memur ve emekli maaşları emekliyor. Siz bunları çözün. Gerisi lafügüzaf... Ayrılışından üç gün önce idi. Telefonda bana: “Keyfim yok” demişti. İlk kez duyuyordum ondan böyle bir sözü. Biz hep olumlu konuşurduk onunla. Betül de aynı şeyi söyleyince doktorum Gündüz hemen Kadıköy’den atladı gitti, Etiler’e. “Pek iyi görmedim” dedi bana. Aynı gece yarısı bir el bile sallamadan çekti gitti. Oğlu Murat geldi İngiltere’den: “Abi, babamın yanağını okşadığım zaman benim elimi sıkardı” dedi. “Dün yine yanağını okşadım, ama sıkmadı elimi... İnanmak istemiyorum” dedi. Ağlaştık. Kaan da alışamıyor, Betül de... Zaman zaman sizlere birlikte geçen güzel zamanlarımızdan söz edeceğim. Onu daha yakından tanımanızı isterim. Harika bir ressam olduğunu, çok yararlı şeyler yaptığını, oyunculuğunun yanında, nasıl iyi yürekli bir adam olduğunu size ara ara anlatmaya çalışacağım. Es geçersem, lütfen bana hatırlatın. Unuttuğumdan değildir, unutamadığımdandır... “Buraya bıraktığınla, dünyaya bıraktığın çok farklıdır.” Bu antika söz bana ait. MSM’nin, tiyatronun, yazlık evimin tuvaletlerinde duvara asılı, kibar bir çerçeve içinde. Evet, tuvalete bıraktığımızı herkes yapıyor nasıl olsa. Doğal bir şey bu. Ama dünyaya bıraktığımızı yapanlar özel insanlar. Marconi gibi, Edison, Ford, George Stephenson, Bird, buraya isimlerini sığdıramayacağım kadar, Madam Curie, Robert Koch gibi, ya da Fatih Sultan Mehmet, Mustafa Kemal Atatürk gibi, türü genişletirsek işin içinden çıkamayabilirim... Yani dünyada iz bırakanlar gerçekten insanlık yararına çok büyük işler yapmışlardır. Bizler onların nimetlerinden asırlar sonra bile yararlanıyoruz. Fatih sayesinde İstanbul’un nimetlerinden, Atatürk sayesinde bu ülkede yaşıyor olabilmekten, Edison sayesinde ampulden ve adını andığım, anamadığım pek çok yararlı olmuş insandan dolayı pek çok şeyden yararlanıyoruz. Bizim mesleğimize gelince: Yaşadığımız sürece insanları mutlu edebilmiş isek, veda ettikten sonra da yine birkaç film veya kitapla mutlu etmeye devam edebiliyorsak, ne mutlu. Yani anlayacağınız tuvalete bıraktıklarımız, dünyaya bıraktıklarımız ve bırakacak olduklarımızla çok farklı. Bu çiftçi Hasan Efendi için de, teknisyen Ali Usta içinde aynıdır. İlle de bir icat yapmak gerekmiyor. İlelebet kalıcı olanlar ise hep yaşayacaklar. Onlar üstün insanlardı. Biz, aradan idare edenlerdeniz. Otobid ile zahmetsiz satış. Otobid Fiyatı Gör Aceleyi yavaş yapmayı geç öğrendim. Bazı konuları iki kere düşünmek yerine, ani kararlar verdim. Çoğu kez başarılı oldu bu. Ama bazen de öyle çuvallattı ki, zararı dokundu. “İnsan yedisinde ne ise, yetmişinde de odur.” Tamamen yanlış bir yaklaşımdır bu. Bir kere içinde bulunduğunuz aile yapısı, kültür, gelişim, fizik, bunların tümü değişim içerisindedir. Çünkü insan değişen ve değiştiren bir varlıktır. Yoksa bunun aksi olsaydı bir milim ilerlemezdik. Cep telefonu, renkli televizyon diye bir şey yoktu. Çok daha fazlası sayılabilir. İcatları yapanlar çoğu kez iki kereden fazla düşünürler. Hatta yüzlerce kez düşünüp, deneyip, öyle buldukları bilinir. Hadi daha gerçekçi olalım, eski gücüm yok. Belki o denli hızlı olmamın nedenlerinden biri gençlikti. Şimdilerde yaşın getirdiği yan etkiler beni biraz daha, durarak düşünmeye yöneltmiş olabilir. Bilemiyorum, belki de edindiğim deneyimler, böyle yaptı beni. Böylesi daha iyi diye bakıyorum olaya. İnsan yedisinde ne ise, yetmişinde o değildir. Gelişir, oturur, düşüncelerini süzgeçten geçirir. Benim eksiğim Nasreddin Hoca’nın bağlama çalmasına benzer: Hoca almış eline bağlamayı çalıyor. Ama el hep aynı yerde. Karısı: “Hoca, ben gördüm, bu sazı çalanlar ellerini aşağı yukarı gezdiriyorlar, sen ise hep aynı yerde çakıldın kaldın” demiş. Hoca cevap vermiş: “Onlar benim bulduğum yeri arıyorlar.”",https://www.cumhuriyet.com.tr/yazarlar/mujdat-gezen/ugur-dundar-1956663
Müjdat Gezen,‘Hayri’,02 Mayıs 2022 Pazartesi,"Annelerimiz, babalarımız arkadaştı. Benim ilk arkadaşımdı. Erden, Ergün, Saim, Hayri yetmiş sekiz yıllıktık. Tınaz, Çelik, Selahattin, Ataman, Engin, Ahmet, İrfan, Bahattin, Tokay, Tuncer, Önder ise birkaç yıl sonra içimize karışan mahalle arkadaşlarımızdı. Evlerimiz birbirine çok yakındı, çünkü aynı mahallenin, hatta aynı sokağın çocuklarıydık. Mahalle kültürü iliklerimizdeydi. Annelerimiz ev kadını, babalarımız genellikle memurdu. Çünkü devlet kapısı garanti maaş demekti. Hayri’nin babası Azmi Bey Amca başkomiserdi. Babamın iyi dostuydu. Annesi Hüsniye Hanım Teyze, annemin vazgeçilmez komşusu idi. Hayri’nin tek kişilik küçük ve pedallı otomobili vardı. Bir kendi biner, bir beni bindirirdi. Pazar piknikleri ve yılbaşı toplantıları hiç ayrı geçmezdi bu aileler arasında. Bir gün önceden kamyon kiralanır, pazar sabahı halılar, kilimler kamyona serilir. Soğuk köfte, cigara böreği, piyaz, salata, börek, çay, peynir, zeytin, ekmek… Kamyona binilir, piknik yerlerine hareket edilir. Bazen Haramidere, bazen Bentler, yeni yeni keşfedilen piknik alanları… Top oynanır, ip atlanır, sessiz sinema, yirmi bir soru… Böyle geçti çocukluğumuz. Hayri ile bir kere olsun birbirimizi kırmadık. Çok iyi bir çocuktu… Onu bugün (cuma) toprağa verdik… Ablaları Ülker, Gülser, eşi Nuray, kızı, arkadaşları ağlaşıp durduk. Sonra o gitti… Gerisi tamamen sessizlik… Bebeklik arkadaşımdı. Yetmiş sekiz yıl önceymiş biz tanış olalı… Güle güle kardeşim… Arkandan bir iki dua okunacak, sonra sana omuz vereceğiz ve ondan sonrası karanlık. Nur içinde yat Hayri… Genellikle kırsalda kız çocuk pek makbul sayılmazdı. Aslında tam tersi olmalı ya. Başlık parası alıyorsun, onu tarlada, evde her işte çalıştırıyorsun. Yine de erkek evlat, soyunu sürdürecek düşüncesiyle daha önde gelirdi. Saçmalık ama böyle olduğu bilinir. Hâlâ televizyonlarda izliyoruz. Özellikle sahtekârlık yaparak elde edilen kızların durumu bir felaket. Adam ısrarla kızını okutmuyormuş. Demişler ki: “Okut, hayatı öğrensin, bir şeyler bilsin.” “Okuyup da ne olacak, alt tarafı benim dükkâna koyarım onu, bir, iki, üç diye saymasını bilsin yeter.” Öyle de yapmış. Kızcağız dükkânda çalışmaya başlamış. Bizimki köy kahvesinde kâğıt oynuyor. Bir gün kız koşarak gelmiş babasına. “Baba, dükkâna üç kişi geldi, yanlarında bir kişi daha var” demiş. Herhangi bir konuda meseleyi irdeleyelim. Gerçek başarı, galibiyet, zafer nedir? Mesela Mustafa Kemal Atatürk’ün Kurtuluş Savaşı’nı arkadaşlarıyla, ordusuyla, halkıyla el ele vererek kazanması gerçek zaferdir. Ama asıl gerçek zafer, bunu bütün dünyaya Lozan Antlaşması ile ilan ettirmesi olmuştur. Bu tam bir gerçek zaferdir. Başarı sözcüğü zaferin yanında biraz hafif kalıyor. Karıkocanın birbirleriyle iyi anlaşması başarıdır. Eskiden yazdığım bir söz vardı ya: “Sen ateşsen o su olsun, o ateşse sen su ol.” O zaman başarılı bir birliktelik çıkıyor ortaya. Mesleki konuda zafer kazanmak ise bambaşka bir durumdur. Buraya sığmaz. Mesleki başarı azimle, yetenekle, çok çalışmakla elde edilir. Gerçek Zafer’in bizdeki örneği Atatürk’tür. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu adamı yakın tanımıyorum. Ama bir sözü hoşuma gitti: “İnsan kendi zevklerinden suç yaratır.” Al bu sözü istediğin yere çek. Kendi zevkin için koca memleketi altüst et mesela. Kendi zevkin için platinden yalı yaptır. Kendi zevkin için kendine sonsuz yetkiler sağlattır ve o yetkileri kendi zevkin için kullan dur. Ama adam demiş ki sonra zevkine çok düşersen bir gün suçlu duruma da düşebilirsin. İlkelerin olacak Seni satın alamayacaklar. Aptalların uydurduğu atasözlerine inanmayacaksın: “Paranın satın alamayacağı şey yoktur.” “Herkesin bir fiyatı vardır.” gibi sözlere kanmayacaksın. Onurunla, kimliğinle ve beyninle akıllı yaşayacaksın. Üreteceksin, seveceksin, sevileceksin, inançlarının arkasında duracaksın. Sevgilerin karşılıksız, yardımların gizli olacak. Seni attan, ottan ayıran özelliğin farkına varacaksın. Çünkü sen insansın. Ve bunu yakalayabildiğin gün, bembeyaz yaşayacaksın. NOT: Sevgili okurlarım. Bu şiiri ikinci kez okuyor olabilirsiniz. İstek üzerine koyduk. Eskiden fıkra isterlerdi benden. Baktılar ki ülkenin durumu zaten fıkra gibi, şimdi şiir istiyorlar.",https://www.cumhuriyet.com.tr/yazarlar/mujdat-gezen/hayri-1931798
Müjdat Gezen,‘Hiç utanmadınız’,18 Temmuz 2022 Pazartesi,"Eeey iktidar... İktidar olduğunuz günden itibaren benimle uğraştınız. Ben size ne kötülük yaptım?.. İhalelerinize girip de bölüşmemiz gereken parayı mı ödemedim?.. Vergimi mi ödemedim?.. Askerden mi kaçtım?.. Vatandaş olarak hangi görevimi yerine getirmedim?.. Siz neden benimle hep kötü geçindiniz?..  Daha doğrusu... Neyse... Ben bu yazıyı aslında 11 ay sonra yazacaktım. Haziran 2023 seçimlerinden sonra. O zaman siz gitmiş olacaktınız. Ama beni telefonla arayıp Sayın Cumhurbaşkanı’nın ve Sayın İstanbul İl Başkanınızın selamlarını iletip, birkaç mesaj istediniz ya. Bir süre sonra bayramdı ama telefonu ettiğinizde bayram değil seyran değil durumuydu. Yardımcıma: “Arayan numarayı bul, geri ara ve işin aslını öğren” dedim. Öğrendi. İstanbul İl Başkanlığı’na aitti numara... Beni hatırlamışlardı... Gerçekten ben bu hükümete hiç kötülük yapamadım. Eleştirdim, şakalar yaptım ama kötülük yapmadım. Çünkü o zaman ülkeme kötülük yapmış olurdum. Ama siz, eeey iktidar... Siz bana çok kötülük yaptınız. Mahkeme mahkeme 20 yıl dolaştırdınız beni. Açmadığınız dava kalmadı. Okulumu kundaklattınız. Yurtdışına çıkıp hasta kızımı görmemi engellediniz. Hiçbir televizyon kanalına çıkarmadınız. Yıllarca emek verdiğim TRT bana yasak koydu. Adımı ve resmimi bulmacalardan çıkardınız. İzmir’de, Bursa’da okullarımı kapattırdınız. Beyoğlu’ndaki okulumu mühürlettiniz. Bakırköy’deki okuluma ruhsat vermediniz. Kala kala bir tek eski okuluma kaldım. Çünkü Kadıköy Belediyesi’ne bağlı olduğu için dokunamadınız. Evime polis yolladınız, o adliye senin, bu adliye benim onlarla birlikte dolaştık durduk. Maliye Bakanı Nebati’ye şaka yazısı yazdım diye müfettiş gönderdiniz. Daha çok derdim var ama kısacası hayatımdan 20 yılı yiyip bitirdiniz. Sonunda halk size dedi ki: “Belki sizin 20 milyon oyunuz var ama bu adamın da 50 milyon seyircisi var.” Beni size yedirmediler. Zaten midenize otururdum, bunu siz de biliyorsunuz. Ben bir mizah sanatçısı, oyuncuyum. Kenan Evren devrinde bile bu kadar ağır baskı görmedim ben. Bir kitabımdan dolayı içeri attılar, ilk duruşmamda yargılanıp çıktım. Bana o devirleri bile arattınız. Sonunda baktınız ki olmayacak, gidicisiniz, bari gönül alalım mı dediniz, nedir, beni aradınız. Avukatım Celal Ülgen’e telefon edip durumu anlattım. “Sakın arama hocam” dedi. Geri dönüp aramadım ben de. Kin, nefret, intikam kepenklerimi kapatalı yıllar oluyor. İnanın size bile kırgın değilim. Affetmek Allah’a mahsus derler ama ben sizi affettim. Haşa... Küçük bir kul olarak tabii... Hiçbirinize kin duymuyorum... Amaaa... Bir tek isteğim var... Allah ömür verirse, ben o yargılamalarda bulunmak istiyorum... Otobid ile zahmetsiz satış. Otobid Fiyatı Gör Bazı hayatlar kısadır... Bazılarının boyu kısadır... Bazı oyunlar kısadır... Bazı pantolonlar... Bazı basketbolcular kısadır... Bazı yazılar da kısadır... Mesela bu kısa bir yazıdır. İçeriğinde de hiçbir özellik yoktur. Ama belki size şunu düşündürebilir: “Tamam, bazı hayatlar kısadır ama o kısa hayata insan neler sığdırılabilir?” Yanıtı için fazla uzağa gitmeden Atatürk’e bakabilirsiniz. 57 yıl.",https://www.cumhuriyet.com.tr/yazarlar/mujdat-gezen/hic-utanmadiniz-1959174
Müjdat Gezen,Zeydan Karalar,23 Mayıs 2022 Pazartesi,"Adana’nın büyükşehir belediye başkanı. Bu adamı durup dururken sevmiyorlar. Ben çoktandır onu anlatan birkaç satır yazmak istiyordum ama geçen yıl bana “Adana Altın Koza Onur Ödülü”nü verdiklerinde, bundan vazgeçtim. Milletin ağzı torba değil malum... Adana’da çok yıllarım geçti. İskenderun’da iki yıl askerlik yaptım. Hafta sonları Adana’ya geçerdim. Bazen de Antakya’da Cem Karaca ile buluşurduk. Güneyin bu önemli kentlerini severim. Anılarım vardır oralarda. Zeydan kardeşim... Eylülde geleceğim. Bana bir buçuk Adana ısmarlarsan yeter. Bir de Osmaniye’ye geçip Apo kardeşin (Abdurrahman Keskiner) yaptırdığı Güzel Sanatlar Anadolu Lisesi’ni görmek istiyorum. Kısmet artık. Güzel Adana’ya selam, kardeşim... Özgüven iyidir ama eğer özün iyi olursa. Güven iyidir, eğer güvenilir biri olursan. Fakaaat, pek çok kişi sana güven duymuyorsa, özgüven palavradır sonunda… Haberlerde gördüm. Biri camide namaza duruyor. Önündeki adamın cep telefonunu çalıp kaçıyor. Camide. Artık iş buralara kadar geldi demek. Nasreddin Hoca’ya sormuşlar: “Hocam Akşehir Gölü’nde boy aptesti alırken acaba hangi yöne dönmeliyiz?” Hoca cevap vermiş: “Elbiselere doğru dönün, çalmasınlar.” İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Son izlediğim haber ise bebek mamalarına alarm koyulduğu idi. İşte en çok bu benim canımı acıttı. Anne bebeğine mama alamayacak duruma gelmiş. Sorarsanız: “Ekonomimiz çok iyi, sıçrıyoruz.” Bence sıçramıyoruz, orada birkaç harf yanlış. En sevmediğim şey savaşlardır. İkinci Dünya Savaşı bitmiş. Almanya yenik. İngiltere galip devletler sınıfında ama Londra’da yıkım çok fazla. İngilizler ilk olarak tiyatro binalarını onarmışlar. Alman bir yetkiliye sorulan bir sorunun yanıtı ise çok ilginç. “Almanya’da yıkım çok fazla, nasıl belinizi doğrultacaksınız” diye soran gazeteciye, yetkilinin verdiği cevap harikadır: “Üniversitelerimiz ayakta.” Bizde de öyle. Ayakta. Erkeği yendi diye devam eder bu söz ve doğrudur. Bir örneği de aşağıda anlatacağım tatlı hikâyedir. Devrin en büyük tiyatro sanatçılarından, Atatürk’ün isteği ile sahneye adım atan Bedia Muvahhit, o zamanlar ünlü Avusturyalı müzik adamı Ferdi Ştatzer (Friedrich von Ştatzer) ile evlidir. Tepebaşı’ndaki Dram Tiyatrosu’nun karşısında bulunan devrin ünlü bir otelinde kalmaktadırlar. Ferdi Bey’in bir işi çıkar ve Almanya’ya gider. Bedia Hanım otelde tek başınadır. Bir gün bir erkek arkadaşı ziyaretine gelir. Odada oturup muhabbete dalarlar. Bedia Hanım yatağındadır. O sırada kapı çalınır. Eşi Ferdi Bey alelacele Almanya’dan dönmüştür. Fakat odadaki durum pek iç açıcı değildir. Bedia Hanım birden Şehir Tiyatrosu’ndaki üç kadın oyuncu arkadaşının ses taklitleriyle konuşmaya başlar. Ferdi Bey, o hanım sanatçıları iyi tanımaktadır. Bedia Hanım dışarıdaki kocasına seslenir: “Ferdi Bey, şu anda (arkadaşlarının adlarını söyleyerek) dördümüz dedikodu yapıyoruz, hoş geldin ama lütfen karşıya geç, tiyatroda bekle” der. Ferdi Bey, içerden gelen dört kadın kahkahası ve konuşmalarını bırakıp tiyatroya geçer. Erkek misafir de az sonra odadan ayrılır... Bu olay gerçekten olmuş ve Bedia Hanım tarafından yakınlarına anlatılmıştır. Onunla, aramızdaki yaş farkına karşın arkadaş olabilmenin mutluluğunu hep yaşadım... Bir gün Erol Evgin’i sahnede dinlemek istedi. “Beni götür, sekizde gel, evden al” dedi. Sekize beş kala kapısını çaldım. Açmadı. Kapı arkasından konuştu benimle, “Ben sana sekizde dedim. Daha makyajım bitmedi” dedi. Ben Zambiya’ya hiç gitmedim. Gidenlerimiz var. Hatta ülkemizle bu ülke arasında bir ticari anlaşma da yapıldı. Bir maddesi de “Liman Anlaşması”. İki ülke gemileri birbirlerinin limanlarını ziyaret edecekler. Ne kadar güzel. Fakat Zambiya’da deniz olmadığı için, liman da yok. Ama İstanbul’a “Kanal İstanbul”u yapabilecek güç, kuvvet, Zambiya’ya da pekâlâ bir liman yapabilir. Afrika’daki Müslüman ülkelere daima yardım eden bir hükümetimiz var. Liman dediğin nedir ki?.. Beş sağlam müteahhit bu işi halleder. Orta Afrika’daki bir ülkenin denize ve limana kavuşmasında bizim de tuzumuzun olması ne güzeldir. Yaşasın Türkiye Zambiya Liman Anlaşması… Amerika Birleşik Devletleri’nin, New York kentindeki özgürlük anıtı aslında bakır malzemeden üretilmiştir. İlk yıllarında pırıl pırıl göz kamaştıran bir heykelmiş. Sonra asitlenerek şimdiki yeşil rengini almış. Bu haliyle de güzel. Bir kere yeşil. Amerikalılar yeşili severler. Dolar yeşildir. Amerikalı doları da sever. Nasıl sevmesin ki? En değerli para işte… Bizde de yeşili sevenler vardır. Yeşil mübarek renktir. “Bak yeşil yeşil” diye şarkı bile bestelenmiştir. “Yeşillenme lan” gibi, argo sözcükler de vardır ama olsun, bu da dilin bir zenginliği.",https://www.cumhuriyet.com.tr/yazarlar/mujdat-gezen/zeydan-karalar-1938766
Müjdat Gezen,‘Ustam’,20 Haziran 2022 Pazartesi,"Bin dokuz yüz altmış üç yılıydı. İstanbul Şehir Tiyatrosu’nun genç bir sanatçısıydım. Ülkenin en önemli kadın sanatçılarından Suna Pekuysal: “Bir filmde ilk başrol teklifimi aldım, sen de oynamak ister misin?” dedi bana. Film yazıhanesine gittik. On dokuz yirmi yaşlarındayım. Filmin senaristi şık bir bey, Suna ile ben yazıhaneye girince ayağa kalktı. İkimiz de genciz, adam orta yaşlı. Filmin hikâyesini o yazmış. Senaryonun adı: “Yedi Kocalı Hürmüz”, yazarı: Sadık Şendil. Onunla ilk tanışmam böyle oldu. Aynı yıl Münir Özkul Tiyatrosu’nda, “General Çöpçatan” adlı oyunun yönetmeni olarak karşıma çıktı Sadık Abi. Birlikte çalışmaya başladık... Oyunları kapalı gişe yapıyordu. Bence gelmiş geçmiş en büyük komedi sanatçılarının başında gelir Sadık Şendil. Sadece oyun yazarı ve senaryo yazarı değildir o. Okuldur Sadık Şendil. Zekâsı üst düzeyde idi. Espri gücü olağanüstü sayılırdı. Yazarken de anlatırken de güldürmeyi çok iyi becerirdi. Yaşamının sonuna kadar sürdü birlikteliğimiz. Onun asistanlığını yaparken oyun ve senaryo yazmayı öğrendim. Sonra Kandemir Konduk’la birlikte kurduğumuz “Güldürü Üretim Merkezi”nde yine birlikte çalıştık. Masası okuldu. Gülmenin ötesinde kalkardık evlerimize gitmek için... Özel yaşamında da inanılmaz esprili idi. Ertem Eğilmez filmleri onunla hayat bulmuştur. Muzaffer Tema adlı bir aktörümüz vardı. Yakışıklı. Flüt hocalığı da yapardı. Amerika’da birkaç Hollywood filminde de rol almıştı. Muzaffer Abi iyi hoş adamdı ama biraz soğuktu... Bir gün Sadık Abi ile sokakta karşılaşıyorlar. “Hadi bizim eve gidelim Muzaffer” diyor Sadık Abi. Evin sokağındaki bakkaldan bir ufak rakı alıyor abim ve Muzaffer Abi’nin cebine koyuyor. Muzaffer Tema soruyor: “Rakıyı neden cebine koydun Sadık?” Sadık Abi yanıtlıyor: “Eve gidene kadar biraz soğusun.” Münir Abi Perran’la (Kutman) evlenmiş. Perran hamile. Münir Abi ile ben salonda bekliyoruz. Ebe içeride doğum yaptırıyor. Ayşen o sırada içeride. Odadan bir ıngaaa sesi geliyor. Perran doğurmuş. Ayşen elinde bir kediyle dışarı çıkıyor. Bu sahne önceden Münir Abi’ye söylenmemiş. Ayşen kediyle çıktı, Münir Abi’ye, “Gözün aydın, oğlun oldu” dedi ama kucağında kedi var. Münir Abi’yi gülme tuttu. Kamera çekiyor. Tekrar çekildi sahne. Münir Abi yine gülüyor. Hem de ne gülmek. Bir daha çektik sahneyi. Bu defa çok güldü. Ara verdik. Yönetmen çareyi buldu. Ayşen’i ayrı, Münir Abi’yi ayrı çekti. O kadar güzel gülerdi ki. O filmler gişe rekorları kırdı ve televizyonlarda tekrar edilmekten insanları bunalttı. Otobid ile zahmetsiz satış. Otobid Fiyatı Gör Bu filmin öyküsü bana, senaryosu Sadık Abi’ye aitti. Bence ülkemizin en özel bölgelerinden biri Karadeniz’dir. İnsanının zekâsı, esprisi hemen hiçbir yöremize benzemez. Trabzon Devlet Tiyatrosu’nda oyun yönetirken, Leyla’nın yakın dostlarından birine ziyarete gittik. Sürmene’de oturuyordu. Dik yamacı tırmanırken çay biçen kadınlara rastladık. Zor işti yaptıkları. Aşağıda deniz görünüyordu ve balıkçılar ağ çekiyorlardı. Çok zor işti balıkçılık. Kadınıyla, erkeğiyle o çetin koşullar içerisinde hepsi çalışıyordu. Boş duranı görmedim Karadeniz’de. Kendi uydurdukları fıkralarda kendileriyle dalga geçebilme olgunluğuna erişmişlerdi. Bana fıkralar anlattılar ve tümü Temel fıkrasıydı. Ama doğrusunu isterseniz içinde hem mizah hem olgunluk yatıyordu. Çünkü insanın kendi kendiyle dalga geçebilmesi kolay iş değildir. Kaldığım otelin bir görevlisi oranın yerlisi. Bana şu fıkrayı anlatmıştı: İsmail yolda giderken Temel’e rastlamış. Temel üzgün. İsmail sormuş: “Temel neden böyle üzgünsün?” Temel cevap vermiş: “Geçen hafta amcam öldi, bana beş yüz bin para kaldı, dün halam öldi, üç yüz bin lira kaldı, bugün haftanın son cünü, daha siftah yok.” Hiç başka bir toplumda böyle bir şey duydunuz mu siz? Kadına şiddet ne demek? Yani “Aman kadınları dövmeyelim ayıp oluyor.” Çok utanılacak bir şey değil mi bu? Kadın bir yana, bir insanın başka bir insana şiddet uygulaması bile tartışılmaz bir kötülük değil midir? Kadına şiddet, erkeğe şiddet, çocuğa şiddet, hayvanlara şiddet, ağaca şiddet... Nedir bu yahu? Nasıl bir toplum olduk biz? Durup dururken olmadı tabii. Bizi yönetenler bu işi çok körüklediler. Kadını hep ikinci sınıf görerek ve göstererek. Bunu sürekli yaptılar. Bir durup düşünün. Bundan yirmi yıl öncesine bir dönelim. Var mıydı bu kadar kadına şiddet söylemi? Yoktu. Kadın başımızın tacı değil miydi? Belki eskilerde kırsalda böyle şeyler duyardık ve kınardık ama bu denli işler alıp başını gitmemişti. Ne oldu bize? İstiyorum ki iyi şeylerden söz edeyim. Ama dişi ağrıyan birine de “Hadi gel sinemaya gidelim” denmez ki. Kadınların dişi ağrıyor işte. Buna duyarsız mı kalacağız? Bir erkek olarak gerçekten çok mahcubum bu konuda. “SEN BU ÜLKENİN VİCDANISIN...” Hiç tanımadığım birinden bu sözleri duymak beni çok mutlu etti. Bilirsiniz kendimden söz etmeyi sevmem ama bağışlayacağınızı umuyorum. Mutlandım çünkü.",https://www.cumhuriyet.com.tr/yazarlar/mujdat-gezen/ustam-1949075
Müjdat Gezen,Montaigne,09 Mayıs 2022 Pazartesi,"Başucu kitaplarımdan biridir “Denemeler”… Bana hem pek çok öğreten hem beni eğiten bir adamdır bu adam. 400 yıl önce yazmış “Denemeler”i. Hâlâ taze, hâlâ geçerli. Çünkü insanoğlu her ne kadar değişiyor ve değiştiriyorsa da bazı fikirler yine de gelişiyor fakat eski tazeliğini koruyor. Genel geçen şeyler değil üstelik bize aktardıkları. Çiçero’dan bir alıntı yapmış mesela: “Hep görmeye alıştığımız şeyler bize yabancı gelmez. Durmadan gördüklerimizle artık şaşırmayız ve bunun nedenlerini araştırmayız.” Bir başka benzer söylem Lucretius’tan: “Eğer bazı şeyler bize ilk kez sunulmuş olsaydı, biz de bunları unutulmaz bulurduk.” Bu iki deyişi yeniden irdelemeye gerek var mı? Aradan asırlar geçmiş ama bugün söylenmiş gibi sözler bunlar. Şu anda içinden geçmekte olduğumuz sisteme bir bakın. Bize neler anlatıyor. Kanıksıyoruz. Hitler’in propaganda bakanı Goebbels’in dediği gibi: “Bir yalanı ne kadar tekrarlarsanız o kadar inandırıcı olur.” Ahlaktan uzak bu adam… Günümüzde bunları görüyoruz, yaşıyoruz ve sanki katlanıyoruz… Hayır! Katlanmıyoruz, katlanmayacağız! Bütün insanlık bilmeli ki bizim toplumumuz genellikle aptal falan değildir. Sen istediğin kadar yalanlarla dolanlarla milleti kandırmaya çalış, insanlarımız gözünü açtı. Hemen soruyor: Çarşı pazar ne olacak?.. Elektrik zammı ne zaman kalkacak?.. Doğalgaz ne zaman ucuzlayacak?.. İnsanlar artık bu soruları (kime oy vermiş olurlarsa olsunlar) soruyorlar... Kısa bir süre daha soracağız ve sonra bu sorular artık yasalara uygun durumda sorulacak. Biz oraya karışmayız. Eski yılların tehlikeli sözcükleri. Şimdi ise artık yok. Daha doğrusu işçi sınıfı yok edilmek üzere. Sendikaların haline bir bakın. İşçinin durumuna bir bakın. İşçi kelimesinin derinliklerine biraz inelim mi? İşçi. İş yapan, üreten, işinden başka bir şeyle ilgilenme fırsatı bulamayan. O kadar kutsal ki işçi ve o kadar önemli ki işçi sınıfı. Ama bu ülkede bir araya gelebilmeleri, grev haklarını kullanabilmeleri; tam tersi, sistem işçiden değil patrondan yana olduğu için (çünkü bütün gelirleri patronlardan) bu sınıfın gün görmesi günümüzde, neredeyse olanaksız. Ezilen, itilen, aşağılanan, buna karşın en çok çalışıp en az para kazanan sınıf işçi sınıfı. Bizim memleket sanayi devrimi yaşamadı. Tarihinde böyle bir durum yok. Öyle olunca da bu işçi sınıfı oturamadı. Hep hakkı yendi, hep itildi. Maden işçilerinin durumuna bir bakın; diğer tüm işçilerin haline bir; ne demek istediğimi anlayacaksınız. Yemin ederim, içim sızlıyor. Bütün ülkemin işçileri, birleşin. Karısı İlkim benim şiirlerimi bestelemiş. Atilla Atasoy yorumlamış ve klibi çekilmiş, yayımlanmış. Ben izleyemedim ama beğenilmiş olması hoşuma gitti. İlkim, müzik eğitimi olan bir yadigârdır. İyi kadındır. Cem’in özellikle son yıllarında yanında olmuş, eşine destek vermiştir. Yurtdışında kaçak yaşarken Toto Abla bir gün devrin cumhurbaşkanı Turgut Özal’la görüştü. Cem ülkesine geri dönebildi. Onu havaalanında karşıladım. Çocukluk arkadaşımdı. Annesinin üzerimde emeği vardı. Cem’le askerliği aynı dönemde aynı şehirde yaptık. Hafta sonları (daha önce de söylediğim gibi) buluşurduk. Umarım eşinin bu emekleri semeresini verir. Müzisyen yani. Bir süredir bizim sokakta çok çalar oldular. Özellikle “Çav Bella” ve “İzmir Marşı” gündemlerinde. Benim bu sokakta oturduğumu biliyorlar sanırım. Baktım Leyla çantasından oldukça yüklü bir para çıkarmış, mandala bağlayıp aşağı attı. “Bu çok yüksek bir para” dedim. “Onlara iyi bak, bu gençler başkalarına benzemiyor. Maddi sıkıntı çektikleri belli, o nedenle öyle yaptım” dedi. Öptüm karımı. İyi yüreklisin sen. Perdenin arkasından baktım onlara. Korona döneminde elimizden geleni yapmaya çalışıyoruz ama ne kadarına yararlı olabiliriz ki? Eğer böyle bir dönemde sanatçı da sıkıntı çekiyorsa, Allah işçilere, ekicilere, köylülere, fukaralara yardım etsin. MSM önünde dağıtılan öğle yemeğine ek olarak ücretsiz ekmek dağıtımı kesin başlayacak.",https://www.cumhuriyet.com.tr/yazarlar/mujdat-gezen/montaigne-1934059
Müjdat Gezen,Kitaplar,04 Nisan 2022 Pazartesi,"Zaman zaman eski okuduğum kitapları yeniden okurum. Geçen yaz Jules Verne’in ne kadar kitabı varsa yeniden okudum. 1964 yılında askerliğimi yaparken, Tevrat, Zebur, İncil’i okumuştum. Zaten onlar Kitabı Mukaddes adı altında bir aradadır. Kuran’ı önceki yıllarda okumuştum. Ara ara Leyla ile yeniden okuruz. O, eski yazı olarak da okur. Kitaplığı karıştırmaya bayılırım. Leyla’dan rica ettim Konfüçyüs’ü buldu getirdi bana. 1966 yılında okumuşum. Altını çizdiğim yerleri merak ettim. Acaba fikirlerimde ne gibi değişiklikler olmuş? Yani ilerlemiş miyim, gerilemiş miyim, yoksa olduğum yerde kalmış mıyım? Baktım, o zaman altını çizdiğim yerler şu andaki fikirlerimle örtüşüyor. Yani bu ilerlememişim demek mi oluyor? Yoksa Konfüçyüs mü kalıcı? Oradan birkaç notu sizlerle paylaşmak istiyorum. Burada müritlerinin söylemleri var: “Yemekte doymayı aramayan, barınmada rahatı aramayan, konuşmada dikkatli olan, kendini iyileştirmek için ilkeleri olanlara yaklaş. İşte o kişilere öğrenmeyi seven biri denebilir.” “Kötü şey düşünme.” Daha pek çok şey söylemiş Konfüçyüs ama bu kadarı şimdilik yeter. Biri Asya, diğeri Amerika, iki uzak kıta. Kızılderililer yeni dünya kıtasının sahipleri. Zerdüştler ise ateşe tapanlar diye bilinmekle birlikte tektanrılılar. Bu iki uzak kıtanın birbirinden uzak iki toplumun şu konudaki benzerliği dikkat çekicidir. İkisinde de insanlar çok yaşlandıklarında uzakta bir yerlerde bir tepenin veya dağın zirvesine bırakılıyorlar. Akbaba ve yırtıcı kuşlar gelip sadece iskeletleri kalıncaya kadar o yaşlı insanları yiyip bitiriyorlar. Sadece iskelet halinde kalan insanları Zerdüştlerde küçük bir sandığa koyup saklıyorlar. Kızılderililer ise bırakıyorlar olduğu gibi… Toplumlarda birbirine benzeyen böyle âdetler insanı şaşırtıyor. O kadar uzak iki kıta ki Asya ve Amerika. Bir teoriye göre de Kızılderililerin ataları Bering Boğazı’nı aşarak Asya’dan Amerika’ya göçen eski Türkler. Özellikle, burun yapıları ve kilim desenleri, veri olarak bazı araştırmacılar tarafından benimseniyor. Öyle olsa da olmasa da bazı âdetlerinin benzediği muhakkak. Bu küçük bilgiyi sizlerle paylaşırken çoğunuzun bildiğini umuyorum. Yine de yazdık işte. Sık sık başvurduğum kitaplardan birinin Konfüçyüs olduğunu söylemiştim. O denli içine alıyor ki insanı, adam bu sözleri kaç asır önce söylemiş, kestiremiyorsunuz. Asırlarca yaşamanın temel kuralı bu olsa gerek. Yine kitabın 1964 baskısında beni yakından içine çeken sözleri aynen aktarmak istiyorum: “Üstad (Konfüçyüs) dedi ki: ‘İnsanlar cezalarla yönetilirse, halk kendini çeker ve vicdan olmaz. Eğer benliğin gücüyle yönetilir ve töre ile düzenlenirse, o zaman halkın vicdanı vardır ve (iyiye) erişir.’ ” Daha nasıl anlatsın? Açıkça diyor ki: “Halkı cezalarla korkutup yönetmeye kalkmayın. Doğru değil.” Büyük düşünürlerin en büyük özelliğidir bu: Her dem geçerli olan fikirleri söyleyebilmek. Uzakdoğu felsefesine iyi baktığınızda bu çekimi görürsünüz. Ali Yıldırım adlı bir arkadaşım vardı. Türkçemizde: “Bir varmış bir yokmuş” gibi. “Bire bin kattın” gibi, “Binde bir” gibi pek çok deyim vardır. Bin, Ali Yıldırım’a ise en çok yakışanı “Bir varmış bir yokmuş” deyimi… Neredeeen nereye?.. Politika ne kadar çok inişli çıkışlı bir mesele. Bugün dediğinin tam tersini söylerken bile insanın yüzünün hiç kızarmaması salt bu mesleğe özgü olsa gerek. Arada bir bağımsız televizyon kanalları, büyüklerimizin eskiden ettikleri sözleri yayımlıyorlar ve bugün nasıl tam tersini söylediklerini gösteriyorlar bize. Böyle bir şey benim başıma gelse kaçacak delik ararım. Çok utanırım. Eğer bu sözler ilerleme adına bir değişimi anlatıyorsa o zaman mesele yok. Ama tamamen bir önceki söylemini bir sonra yalanlıyorsa o çok fena. İnsan içine çıkamaz insan. İzliyorum ve o kadar üzülüyorum ki. Bu adamlar yıllardır bizi yönetiyorlar ve hep yalan söyleyerek. Gerçekten onlarla aynı çağda yaşıyor olmaktan dolayı çok mutsuzum. Onlar adına ben utanıyorum ama onlarda böyle bir duygu yok galiba? Bin Ali Bey hiç olmazsa bütün bu gibi olayları biraz şaka yollu yapıyor… Başına gelecekleri önceden tahmin eden bir adam. Sempatik. Ama bu sempatiklik ona İzmir’de de İstanbul’da da hiç yaramadı. Demek ki seçmen başka şeyler arıyor. O zaman Bin Ali değil, Binbir Ali olsan hava… AK PARTİ ile MHP hiçbir söylemlerinde ekonomiden söz etmiyorlar. Neden acaba?.. Ekonominin kitabını yazmış insanlar böyle bir dönemde, halkın tek meselesi olan (Hadi diyelim en önemli meselesi olan) ekonomiyi bize biraz anlatsınlar. Biraz aydınlatsınlar bizi. Öyle ekrana çıkıp önceden verilen soruları yanıtlamakla iş bitmiyor. Durum iyi mi, kötü mü?.. İyi galiba! İyisiniz galiba?.. Hadi gene iyisiniz diyeceğim ama hiç de öyle görünmüyor be cancağızım… 1953 yılı. İlkokulun birinci sınıfındayım. Öğretmenimiz elinde bir kitapla geldi. Adı “Küçük Çiftçiler.” Faruk Nafız Çamlıbel yazmış. Beş kız, bir erkek rolü var. Erkek başrolmüş. Onu ben oynayacakmışım. Oynadık. Çıkış o çıkış sahneye. Bir daha inemedim hiç. Kaç yıl geçmiş varın siz hesap edin. 1960 yılında İ.B. Şehir Tiyatroları’nda profesyonel oldum. Altmış iki yıl da oradan ekle. Ben nefes alacak zaman bulamamışım. Oyunlar, provalar, turneler, derken bir ömür böyle geçmiş. Ne kadar yorgunum size anlatamam. Geçen hafta Çorlu’da turnedeydim. Dönüşte kar fırtınasına yakalandık. Arabamız arıza yaptı. Sabaha karşı eve vardım. Cumhuriyet’e yazı vermem gerekiyordu. Oturdum yazmaya çalıştım. Yazarken uyumuşum. TV izlerken uyuyanını duydum ama yazı yazarken uyuyan var mıdır, bilmiyorum. Ama yazılarımın kimseyi uyutmasını istemem.",https://www.cumhuriyet.com.tr/yazarlar/mujdat-gezen/kitaplar-1922346
Müjdat Gezen,Aptallığın teorisi,28 Mart 2022 Pazartesi,"Almanya tarihinin en karanlık döneminden geçiyordu. Masum insanların dükkânları taşlanıyor, kadınlar ve çocuklar zalimce sokak ortasında aşağılanıyordu. Genç bir teolog olan Dietrich Bonhoeffer bu zalimliğe yüksek sesle itiraz etti ve bu sebeple hapse atıldı. Hapisteyken papaz bu konu üzerine uzun uzun düşündü. Sayısız filozof, şair, fikir adamı ve bilim adamı çıkaran bu kültür, nasıl organize kötülüğün, zalimliğin, korkaklığın, cehaletin ve suçun merkezi haline gelmişti? Bonhoeffer, “Sorunun kökeninde kötülük değil, aptallık yatıyor” dedi. Hapisteyken yazdığı mektuplarda aptallığın yarattığı kötülüğün diğer tüm kötülüklerden daha tehlikeli olduğunu fark etti. Kötülüğü protesto edebilirdiniz, karşı argümanlarla kötülükle mücadele etmeniz mümkündü. Oysa organize olmuş ahmaklar sürüsüne karşı yapabileceğiniz hiçbir şey yoktu. Ne protestolar, ne zorlama onlara etki ediyordu. Mantıklı gerekçeler sunduğunuzda önce reddederler, reddedemeyecek hale geldiklerinde ise önemsizleştirirler. Aptal insanlar hallerinden memnundur fakat saldırıya da hazır haldedirler. Saldırıya geçtiklerinde kötü insanlardan çok daha tehlikelidirler... Bonhoeffer, aptallıkla mücadele edebilmek için önce onun doğasını anlamaya çalıştı: Aptallık bir zekâ problemi değildi, ahlaki bir problemdi. Entelektüel birikimi olduğu halde aptal olan insanlar vardı. İlk etapta aptallığın doğuştan gelen bir maraz olduğu düşünülür, fakat bu da yanlıştı. İnsanlar belli şartlar altında aptallaşıyorlardı, daha doğrusu başkalarının kendilerini aptallaştırmasına müsaade ediyorlardı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Aslında yalnız insanlarda bu maraz daha az görülüyordu. Buradan yola çıkarak aptallığın psikolojik değil, sosyolojik bir problem olduğu sonucuna vardı. Güçlerin birisinde toplanması arzusuna politik ve dini hareketlerde çok rastlanırdı. Aptallık hastalığının bulaştığı yerler, böylesi gruplardı. Ahmaklar ve diktatörler arasında muazzam bir korelasyon vardı, ikisi de birbirine ihtiyaç duyuyordu. İnsanların ahlaki ve entelektüel birikimleri bir anda yok olmuyordu. Diktatör, gücünü artırdıkça aptallar o gücün büyüsüne kapılıyor ve bağımsız düşünme yetisini ele geçiriyordu. Otonom biçimde hareket ediyorlardı. Gözüne sokulan gerçekleri inatçı bicimde reddediyorlardı. Onlarla konuştuğunuzda bir insanla değil, sloganlarla konuşan bir robotla konuştuğunuz hissiyatına kapılıyordunuz. Büyülenmiş gibiydiler, kötülük yaptıklarının farkında değillerdi... Ne yaptıklarının farkında bile değillerdi, kullanıldıklarını ve kötülük yaptıklarını onlara anlatarak bir yere varamıyordunuz. Onları bu katatonik uykudan çıkarmanın tek yolu bağımsız-özgür olmalarını sağlamaktı. 9 Nisan 1945 günü sabaha karşı Bonhoeffer’i bir toplama kampının darağacına asarak öldürdüler. Ölümünden iki hafta sonra o kamp ABD askerleri tarafından ele geçirilerek lağv edildi. “Yaptığımız her şeyden sorumluyuz” diyordu yazılarında... Kaynak: Nezevanun - 10/10 Philosophy. Bu yazıyı çocukluk arkadaşım Tınaz Titiz gönderdi. Akabinde uzunca süre telefonla konuştuk. Zaten sık sık görüşürüz. İznini alarak sizlere aktardım. Adana, Lüleburgaz, İzmir, Ödemiş, Zonguldak, Cide, Ankara, Niğde vefat etmiştir. Cenazesi yarın öğle namazında, Yeni Evler Cami’nden kalkacaktır. Vefat eden Ali Özcan’ın ailesinden biri “Mahalli gazete”ye bu ölüm ilanını telefonla yazdırıyor. Karşı taraf iyi anlasın diye vefat edenin adını, soyadını şehir adlarının ilk harfleriyle kodluyor. Gazetede o gün işe yeni başlayan acemi bir çalışan, ilanı aynen böyle basıyor. Olmuş bir olaydır. Sanırım sanat dallarının içinde en kalıcısı müzik. Kuşkusuz resim, mimari, edebiyat, bunlar da kalıcı dallar ama müziğin yeri başka. Bizim mesleğimiz bunlara benzemiyor. Hele kameralar falan yokken tam da buza yazı yazmak gibiydi. Pek çok ustamızı izleyemedik, bilmiyoruz. Kim bilir ne büyük sanatçılar geldi geçti. Adlarını zaman zaman anıyoruz ama elimizde onlara ait bir görüntü yok. Mesela Kel Hasan Efendi’yi, Kavuklu Hamdi Efendi’yi izleyemedik. Büyük tiyatro oyuncularını izleyemedik. Yitip gittiler. Bizim kuşak ve daha önceki kuşak bu bakımdan biraz daha şanslı. Müzikte öyle değil. Belki çok eski zamanlardaki ses sanatçılarını da dinleyemiyoruz ama besteler kalıcı. Kuşkusuz tiyatro eserleri de kalıcı. Ben oyunculardan söz ediyorum. Diyebilirsiniz ki: “Ses sanatçıları da oyuncular gibi.” Tamam işte. Ben de onu diyorum. Yani yazılmış oyuna, bestelenmiş esere can verenler çok kalıcı olamıyorlar. Olsun. O eserler yaşıyor ya, biz ona bakalım. Zaten yüz sene sonra kim kime dum duma. Neler olacak o zamanlarda bilemiyoruzki. Benim unutulmak gibi bir korkum yok. Ben gittikten sonrasını zaten bilemeyeceğim. Adın yaşasa ne olur, yaşamasa ne olur. Yaşadığım, hayatta kaldığım süre yararlı işler yapmışsam, bu bana yeter. Sonrası zaten tamamen sessizlik. Sonra gemiler geçecek gözlerinden şiir gibi olacaksın uçacaksın göklere nehirler senin için akacak çalgılar senin için çalacak ama ben gitmiş olacağım beni bir daha bulamayacaksın. Hoşça kal gülüm sana küskünüm bu gidişim o gidişlerimden değil üzgünüm. Kırık bir yürekleyim ve terk edilmiş bir sandalda tek kürekliyim. Emin ol bu bomboş denizin ortasında nereye gittiğimin farkında bile değilim. Kokunu yanımda götürüyorum ve biliyorsun seni seviyorum bebeğim. Demek ki! “Ağzına geleni değil, aklına geleni söyleyeceksin.” Ben bu köşede yazı yazarken, an geliyor, avukatım, dostum Celal Ülgen’e telefon açıyorum; “Celalciğim, acaba bu sözcük burada, yanlış anlaşılır mı” diye soruyorum. Bir nevi otosansür gibi görünse de galiba günümüzde doğrusu bu.",https://www.cumhuriyet.com.tr/yazarlar/mujdat-gezen/aptalligin-teorisi-1919978
Müjdat Gezen,Maaş,14 Şubat 2022 Pazartesi,"- Maaşınızı dolarla mı alıyorsunuz? - Evet abi. - Nasıl evet? - Maaşımı dolarla alıyorum, evet abim efendim. - Ne doları? - Kenya doları. Ne doları olabilir amca? Amerikan Doları. Benjamin Franklin’in yüzü var hani yüzlüklerde. Hani demiş ya: “Para her şeyi yapar diyen, para için her şeyi yapar.” - Ayda kaç dolar kazanıyorsunuz bu durumda? - İki yüz doksan dolar aylığım var, abicim. - İyi para! - Tabii, ayrıca yeşil. Mübarek renk, bayılırım, amca. - Harcamalarınız yine dolar üzerinden mi oluyor? - Gayet tabii. Mesela az önce Murat 124 arabama dokuz dolarlık benzin aldım, araba uçuyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol - Murat 124 mü? - Ekonomiktir, elden geçirdim, fazla benzin de yakmıyor. İşten eve rahatlıkla gidip gelebiliyorum dokuz dolara. Dolar olduğu için doluyor, boşalıyor, dolar çünkü. - Diğer giderleriniz? - Kiram var, seksen dolar ayda. - Çok güzel. - Sizden iyi olmasın dayı. - Yiyecek masraflarınız için ne harcıyorsunuz? - Dolar. - Onu kastetmedim. Yani ayda ne gidiyor mutfak için mesela? - Biz kalabalık aile değiliz. Üç çocuk, karım, ben, kayınvalide, iki de yeğen… - Yani? - Yani maaşı alır almaz toptan alıyoruz biz. Çürüyen sebzelerimiz oluyor arada bir, ama onu da fakir fukara gelip bizim çöpten alıyor zaten. Yani o iki yüz doksan dolarla birçok insan doyabiliyor, çok şükür, amca-abi. - Biz de bunu istiyoruz vatandaşlarımızdan, onlar mutlu olsun bize yetiyor. - Allah razı olsun, baba. - Yani bu aldığınız dolar, benim hesabıma göre tam da asgari ücrete tekabül ediyor. - Etsin, benim için bir mahsuru yok abicim. - Tam bir vatanseversiniz siz. - Siz de tam bir dolarseversiniz efendim. - Hoşçakalın. - Asıl siz hoşçakalın, kalabilirseniz. “- Rica ederim kardeşim çek ellerini boğazımdan. Yoksa ben de senin gibi sinirlenip kötü şeyler yapabilirim. Ofelya’yı seviyordum. Kırk bin kardeş sevgisi bir araya gelse benimki kadar etmez. Sen onun uğrunda neyi göze alabilirsin söylesene? Çiğ timsah mı yersin, okyanusları mı içersin? Hepsini ben de yapacağım. Dağlardan mı dem vuruyorsun? Yığsınlar Ossa Dağı’nın bütün toprağını üzerimize… Eğer lafı ağız kalabalığına dökeceksen, görüyorsun ki bu konuda senin kadar ustayım… Ofelya’yı seviyordum…” Gırgıriye’yi yazarken Shakespeare’in “Romeo Jüliet”inden esinlenmiştim. Yukarıda da Hamlet’in ünlü mezarlık tiradını yazdım. Hamlet’in sevgilisi Ofelya nehirde boğularak ölür. Ağabeyi Leartes bunun nedeni olarak Hamlet’i suçlu bulur. Ofelya gömülürken ikisi de oradadır. Leartes, öfkeyle Hamlet’in boğazına sarılır… Ben bu oyunu da günümüze adapte etsem o tiradı şöyle yazmayı denerim: - Rica ederim kardeşim çek ellerini boğazımdan, dilimden, ağzımdan. Yoksa ben de senin gibi sinirli biri olup “Alaaddin’in Sinirli Lambası” gibi yanar sönerim. Demokrasiyi seviyorum. Kırk bin tane sen  gelsen benim sevgimin yerini tutamaz. Çünkü demokrasi böyle bir şey değildir. Onun için çek ellerini üzerimizden… Ne güzel eserdir Hamlet… Kral bir türlü tahtını bırakmak istemez. “Çürümüş bir şey var Danimarka tahtında.” ""YALAN ÇOK UCUZ BİR ŞEYDİR AMA BAZEN ÇOK PAHALIYA MAL OLABİLİR. """,https://www.cumhuriyet.com.tr/yazarlar/mujdat-gezen/maas-1907691
Müjdat Gezen,‘Romanlar Günü’,11 Nisan 2022 Pazartesi,"8 Mart “Dünya Romanlar Günü”ydü. Kutladık. İzmir’de CHP milletvekili Özcan (Purçu) ve klarnetin dünya çapındaki ustası Hüsnü Şenlendirici, İstanbul’da darbuka ustası Sedat Tokmak, Kasımpaşa’daki müzisyen sanatçılarla kutlamalar yaptılar. Romanlar dünyanın renkleridir. Nerede müzik varsa orada mutlaka bir roman sanatçı vardır. Babamın pek çok müzisyen dostu Roman sanatçılardı. Senede bir gün de olsa “Romanlar Günü”nü kutlamak onlara iyi geliyor. Geçen seçimlerde “Roman Açılımı” yapan AKP, seçim biter bitmez onları unuttu ama Romanlar bunu unutmadı haberiniz olsun. 1953 yılıydı. İlkokulda ilk kez sahneye çıkarak “Küçük Çiftçiler” adlı oyunda başrolü oynamıştım. Karşı komşumuz İdil Abla da oyunu izlemiş. O sırada Radyo Çocuk Kulübü adı altında İstanbul’da çalışıyordu. Aldı beni götürdü. O gün çekilen bir programda küçük bir rol aldım ve ilk kez radyo mikrofonuyla tanıştım. İdil Abla sonradan İzmir Radyo Televizyonu’na atandı. Orada başspiker oldu. Eşi de aynı kurumda TRT’de çalışıyordu. Çok erken yaşta bu dünyaya veda etti. Üzerimde hakkı vardır. Beni elimden tutup on yaşımdayken mikrofonla tanıştıran insandır. Böyle şeyler unutulmaz. Ne zaman, Radyoevine gitsem İdil Abla’yı anardım. Artık gitmiyoruz haliyle. TRT kurumu bana yasak. Ama vergilerimle maaşlarını alıyorlar. Devletin kurumu milletin sanatçısına yasak koymuş. Gün gelir devran döner beyler. Ben kinci biri değilim. Ne TRT’ye ne başka bir kanala ihtiyacım var. Ama ahlaksızlığa da tahammülüm yok... Hani hep iyi şeylerden söz edecektik?.. Otobid ile zahmetsiz satış. Otobid Fiyatı Gör Öyle yapalım. İki arkadaş konuşuyorlar. Biri diyor ki: “Ulan Cevat, evlilik sana yaradı. Eskiden ceketinin düğmeleri hep kopuk dolaşırdın, bak bir evlendin her şey düzeldi.”  Öteki cevap vermiş: “Karım sağ olsun. Bir haftada bana dikiş dikmeyi öğretti.” Hiçbir zaman bir olayı tek nedene bağlamam. Ana neden daima vardır, o tamamdır ama tek nedenle yola çıkarsanız çoğu kez yanılabilirsiniz. Bir meselede birden fazla neden aramak iyidir. Meseleyi çözmekte işe yarar. Balıkçı ilk kez bir iskelet gördüğünde, “İnsan kılçığı” demiş. Çünkü onun bütün dünyası o kadar. Hayatı balıkla geçiyor. Onun dışında bir seçenek hiç düşünmemiş. Burada balıkçıyı suçlamak gibi bir niyetim tabii ki yok. Ama olaylara birkaç açıdan baktığımız zaman daha verimli sonuç alma olasılığımız artar. Bu kesin kural değildir. Ben kendi yaşamımdan edindiklerimle söylüyorum bunları. Bir başkası bambaşka yaklaşım da yapabilir. Hatta bir bambaşkası “Hayır, ben her olayı tek nedene bağlarım” da diyebilir. Buna kim karışır ki? Ben kendi fikrimi söylerken bunca yıl gördüklerimden yola çıktım. Her türlü fikre saygı duyarım. Bazıları hariç. Çünkü onlar genellikle fikir değil, troldür. Bunu hiç sevmem. İnsanların kendi fikirleri olmalı. Benim var. Sizin de var biliyorum. Gerisi sadece karanlıktır. “Hep görmeye alıştığımız şeyler bize yabancı gelmez.” Bu ünlü filozof böyle demiş. Sözün biraz derinliklerine inelim mi? İnsanoğlu her şeye en çabuk alışan yaratıktır. Hatta bazen alışkanlıklar, diğer şeylerin önüne geçer. Öyle zamanlar olur ki pek çok düşünce alışkanlıklarımızın gerisinde kalıverir. Artık o göregeldiğimiz şeylere alışıvermişizdir. Sorduklarında çoğu kez: “Alışkanlık işte” der geçeriz. O zaman acaba alışkanlıkları ayırmak gerekebilir mi? Mesela: İyi alışkanlıklar-kötü alışkanlıklar. Örneğin aşırı bir sigara tiryakisine o koku hiç yabancı değildir. İçmeyen biri de (benim gibi) o kokuyu aynı içen gibi bilir ama algılamaları tamamen farklıdır. Çiçero, belki de salt görmeye alışmaktan öte, o şeyle yaşamaya alışmayı da kastediyor olabilir. Benim düşünce sıçramalarım böyle. İnsanın kendine yalan söylememesi o kadar kolay olmadı. Bir kere binlerce yılın getirdiği bir otomatik düşünce sistemi buna engel olabiliyordu. Yalan, genel olarak kötü bir şeydir. Tabii en kötüsü, insanın kendini kandırmaya varacak kadar, kendine söylediği yalandır. Burada yalan sözcüğüne salt iki anlamı ile yaklaşmamız bizi hataya yönlendirebilir. İnsan nasıl kendine yalan söyler? Mesela hiç inanmadığı bir meselede, “Tamam yahu hallederiz” gibi en sık başvurulan yalanlar, sonradan onarılmaz yaralar açabilir. Telkin ile yalanın arasındaki fark budur. Hasta birinin “İyiyim, iyi olacağım” düşüncesi, kendine söylediği yalan değil, kendine verdiği telkindir. Bu, olumlu düşünce açısından yararlıdır da. Ama siz, genel olarak “kendine yalan söyleme”nin içinde yatan fikri anladınız sanırım. Sanırım değil, anladınız. Yalana kıtır da denir. “Ormanı beğendin mi Temel?” “Ağaçlardan ormanı göremiyorum ki” Artık bu cevaba yeni bir cevap ara dur. Hiç uğraşamam. Vazgeç daha iyi. Orman nedir? Bir toprak parçası için, bir ülke için önemi nedir ormanın? Otuz yıl önce MSM Ormanı’nı kurarken biraz araştırma yaptım. Kuşkusuz ormanın ne olduğunu, ne gibi yararları olduğunu biliriz ama tam anlamıyla bilmek, bu işin uzmanlarıyla konuşmak daha doğruydu. Ablamın eşi, yani eniştem uzun yıllar orman fakültesi kantin sorumlusu olarak çalıştı. O nedenle çok sık giderdim Bahçeköy’e. Oralar hep ormandır. Şimdi de yazları ormanın içinde yaşıyorum. Orman insan için, o ülke için nefes demektir. Yağmur demektir. Toprak kaymalarını önleyici güç demektir. Ormansız yerler çok sıkıntı çekerler. Ormanlar her şeyinden yararlanılan doğa nimetleridir. Havasından, suyundan, odunundan, hayvanından, her şeyinden yararlanılır. Ormansız kalmayalım. Onların da: ağaçların, otların, oradaki bitkilerin canlı olduğunu unutmayalım. Ormanın size o kadar çok yararı var ki. Ne kadar görece iki sözcük değil mi? Kim güzel, ne çirkin? Neden çirkin? Niçin güzel? Çoğalt çoğaltabildiğin kadar. Çünkü bu iki sözcük de görece. Hatta fiziksel olarak bile güzel ve çirkin görece. Dünya tatlısı çok güzel fizikli bir kız düşünün ya da erkek. “Yahu bunun neresini beğenmiyorsun, güzel işte!” demezler mi? Derler. Ama öyle değildir ki işin aslı. O kadar güzelliğin altında ne var tam olarak bilmiyoruz. O bardağın dolu kısmı olamaz mı? Dünya güzeli seçilen bir genç kızın uyuşturucu müptelası olduğunu ve yıkanmaktan hiç hoşlanmadığını bir düşünün. O gerçekten güzel midir? Ya da fiziki olarak çok göze batmayan ama iyilik meleği bir genç kız düşünün, üstelik yüksek IQ’su da var. Çirkin mi diyeceğiz ona? Duyar gibiyim sesinizi. Ona yüksek IQ’lu çirkin diyelim diyorsanız, size cevabım vardır ama söylemem. Ataol Behramoğlu sadece büyük bir şair değil; düşünür, yazar, fikir adamı ve çok iyi bir dosttur. “ÇYDD” ödülünü aldı. Onu yürekten kutluyorum. Tıpkı şiirinde dediği gibi benim de “YAŞADIKLARIMDAN ÖĞRENDİĞİM BİR ŞEYLER VAR.” Kutlu olsun Ataol, sevgili kardeşim.",https://www.cumhuriyet.com.tr/yazarlar/mujdat-gezen/romanlar-gunu-1924599
Müjdat Gezen,‘Yaş’,21 Şubat 2022 Pazartesi,"Bu yaş meselesinde muradım, kurunun karşıtı olan yaş değildir. Konfüçyüs diyor ki: “Yaşlılığında eğer üç dostun kalmışsa sen bahtiyarsın.” Erden aradı beni. Tam yetmiş dokuz yıllık mahalle arkadaşım. Annelerimiz babalarımız dost. İkimiz de öyle dostuz. “Müjdat önümüzdeki ay seksene basıyorum” dedi. “Ben de yetmiş dokuzdan gün aldım biliyorsun” dedim. Tınaz da seksen oldu. Hayri yetmiş sekizi bitirdi sayılır. Saim benim yaşımda. Selahattin seksenine geldi. İrfan öyle. Ataman’ı kaybettik. Adını saymadığım arkadaşlarım beni bağışlarlar bilirim. Anlayacağınız seksen yaşları arasında dolanıyoruz. Yani Konfüçyüs’ü haklı çıkardık, fazlasıyla. Uğur’u (Dündar) saymıyorum. Bazı insanların yaşı yoktur. Geçenlerde Halit Abi’yi (Kıvanç) ziyarete gitmiş. Halit Abim: “Hoş geldin Uğur Abi.” demiş. Kendisinin yalancısıyım. Göbeklitepe’de elde edilen belgelerde adının geçmesi beni çok mutlu etmişti. Uğur da Mısır’da Nefertiti zamanındaki belgelerde adıma rastladığını söyler durur ama bu tamamen dedikodudan ibarettir... Yaşlanmak doğduğumuz zamandan itibaren bizi bekleyen bir olgudur. Mesele iyi yaşlanmaktır. Annem bana hep: “Sakın ihtiyarlama” derdi. Ben de “Anne nasıl olsa bir gün yaşlanacağız” derdim. “Ben sana yaşlanma demiyorum, ihtiyarlama diyorum. Çünkü çok kötü” der dururdu. Çok şükür öyle bir derdim yok. Elli altmış yıl sonra biz de yaşlılar kervanına katılacağız… Burada önemli olan, gerçekten önemli olan, bu yaştayken bunca sırtını dönebileceğin dostunun, arkadaşının hâlâ hayatta olmalarıdır. Erdoğan oldu seksen, dayımın oğlu Mehmet oldu yetmiş dokuz. İki günde bir telefonlaşıp gülüşüyoruz, her şeye rağmen. Kandemir’in yaşı da bana yakındır. Her gün iki seferimiz var telefonda. Olmazsa olmaz… Keşke Savaş da (Dinçel) Yaman da şimdi hayatta olsalardı… Neysee. Fato’nun aramızdan ayrılışından sonra yazdım bu yazıyı. Siz bir ay gecikmeyle okuyor olacaksınız. Olsun. Önemli olan YAŞA TAKILMAMAK… Müttefikler, eğer Hitler’in propaganda bakanı Goebbels’in yalanlarına inansalardı, Normandiya çıkarması kılıçla yapılsaydı, Hitler kaçık olmasaydı, İkinci Dünya Savaşı’nın galibi Almanya olurdu. Fakat, başta SSCB olmak üzere tüm müttefik devletler diyalektik materyalizmin kurallarını biliyorlardı. En basitinden “rakibin sana topla tüfekle saldırıyorsa, senin elindeki kılıcın hiçbir kıymeti harbiyesi yoktur”. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Muhalefet gerçekten kibar bir tutum izliyor. Ara sıra Sayın Meral Akşener gerekeni yapıyorsa da Sayın Kemal Kılıçdaroğlu ve CHP terbiyeyi elden bırakmıyor. Ben, mahalle kültüründen gelme biriyim. Hiç kuşkusuz bana küfür edene, alenen küfür edemem. “Salak sensin” veya “Ben senin” gibi yanıtlar kullanılabilir. Çünkü karşı taraf terbiye yoksunu. İnsanları tahrik edip sokağa dökmek ve bunun karşılığı olarak, sıkıyönetim ilan ederek seçimleri ötelemek istiyor olabilirler. Bu tiplerden her şey beklenir. Varsayalım ki öyle yaptılar. Bence muhalefet ne yapıp yapıp sandığın getirilmesini sağlamalı. Arkasında onları iktidara taşıyacak koca bir güç duruyor. Anketleri bir kenara bıraksanız bile en klasik söylemle: “Çarşı pazar her şeyi bozar” diyerek, biraz onların size davrandığı gibi davranmanın yararı olacaktır kanısındayım. Fazla terbiye bazı yemeklerin bile tadını  bozar. Birinci gelirsin. Yaşamım boyunca kimseyle yarışmadım. Hem de hiç rol modelim olmadı. Değişik bir insandım galiba ben. Kimseyi kıskanmadım. Meslektaşlarımı hep takdir ettim. (Aman kendini övdü demeyin ne olur. Bu övme değil, daha kötü bir şey.) İnsanları hep sevdim. Kimseye rol model olmak istemedim. Sorumluluk ve risk almayı sevdim. Bazen yararını bazen zararını gördüm. Hiç risk almamanın en büyük risk olduğunu anladım. Çok çalıştım. Kendimle yarışmanın zorluklarına katlandım. Fikirlerimden, düşüncemden ödün vermedim. İlkelerim oldu, onları yaşamımda uyguladım. Hayat zaten zordu, onu tatlı bir hale dönüştürmeye çalıştım. Veee başardım. Mutlu biriyim ben. Sizin de mutlu olmanız için çalışıyorum. Sizi gülümsetirsem mutlu oluyorum. Paylaşıyorum. Ben sevmeyi seviyorum. Çocukluğumu bindirdim bir tramvaya O gitti Ben kaldım yaya ... Bazen bir renk mesela, Alır götürür beni çocukluğuma Bir şarkı bazen tutar saçlarımdan Çeker beni o eski yıllara Ve bazen Bir yeşillik kokusu Eski model bir otomobil Bir eski kahve fincanı Tazeler anılarımı Ve acıtır canımı",https://www.cumhuriyet.com.tr/yazarlar/mujdat-gezen/yas-1909642
Müjdat Gezen,‘Zam’,07 Şubat 2022 Pazartesi,"Hükümet haklı olarak “zam” sözcüğünü yasakladı. Çünkü zaten bugüne kadar hiçbir şeye zam yapılmadığı halde birileri, daha doğrusu iç mihraklar zam zam zam diye tutturdular. Oysa yapılanlar basit fiyat ayarlamaları ve düzenlemelerdi. Son olarak kararname hükmünde bir karar çıkarılarak da “zam”la başlayan ve bazı çağrışımlara yol açan sözcükler yasaklandı. Zampara, zamane, zamir, zamk ve benzeri sözcükler artık uluorta kullanılmayacak. Haklılar. Çünkü “zam”la başlayan sözcükler ister istemez milletin aklına, doğalgaza, akaryakıtta, gıda maddelerine vesaireye yapılan ve yapılacak olan fiyat ayarlamalarını getiriyor. Kore, Afganistan, Irak, Suriye; ABD buralara girdiğinde biz hiçbir zaman dostumuzu yalnız bırakmadık. Hadi diyelim ki Irak için parlamento izin vermedi, CHP bastırdı, Irak’ta işler biraz daha olumlu oldu. Ama Kore’de, Afganistan’da, Suriye’de verdiğimiz şehitlerin haddi hesabı yok. Pekii... buna karşılık USA bizi nasıl görüyor?.. Örneğin Recep Tayyip Erdoğan seçildiğinde ne demişlerdi o, delikten süpürüp atma meselesinde?.. Yıllar yıllar önce Celal İnce adlı şarkıcımız Amerika’ya yerleşti. İki şarkı yaptı Türkçe. Biri “Pır pır pır Leyiii” adlı kovboy şarkısı, diğeri de yine kendi bestesi olan: “Amerika Amerika, Türkler dünya durdukça, beraberdir seninle hürriyet savaşında.” Ne hürriyeti, ne savaşı belli değil. Ben hâlâ bu ülke ile aramızdaki dostluğu anlamış değilimdir. NATO’ya girmemiz, Kore’ye asker göndermemiz, büyükelçimiz vefat ettiğinde Missouri gemisiyle ülkemize cenazesinin getirilişi anısına basılan madalyonlar… Genelevleri ile meşhur “Abanoz Sokağı”nın badana ile boyanıp Amerikalı askerlere hazırlanışı ve içeriye Türklerin alınmaması… Yani biz, dostları her türlü mutlu etmişiz ama onlar parasını peşin aldıkları uçaklarımızı bile bize vermiyorlar… Bizim koskoca cumhurbaşkanımızı “Servetini açıklarım haa!” diye tehdit bile ettiler. Nedir bizim bu Rus salatası iken bir gecede adı “Amerikan salatası” olan kadim dostumuzdan çektiğimiz yahu? Hitler’in propaganda bakanı Göbels Bey, istila ettikleri ülkelerde insanlara nasıl eziyet ettiklerini filme çektiriyor, işgal etmeye hazırlandıkları ülkelerin sinemalarında bu filmleri gösteriyorlardı. Yani açıkça: “Direnmeyin, bizden korkun, sizin de başınıza bunlar gelecek” demek istiyorlardı. Fakat o korkutma politikası gün geldi korkutanı da korkuttu ve Hitler ne oldu biliyorsunuz...",https://www.cumhuriyet.com.tr/yazarlar/mujdat-gezen/zam-1905722
Müjdat Gezen,Savaş (28 Şubat 2022),28 Şubat 2022 Pazartesi,"Savaş Dinçel 1942 yılında doğdu. 2. Dünya Savaşı’nın tam göbeğinde. Namık Bey Amca ile Hikmet Hanım Teyzem ona “Savaş” adını verdiler. Sonra Savaş’ın bir oğlu oldu. Savaş’la Armağan çocuğun adını “Barış” koydular... Ben küçücük yaşımda küçücük kafamın içine giren görüntüleri bugünmüş gibi anımsıyorum. Evimizde siyah pasif korunma perdeleri vardı. Nüfus cüzdanımda hâlâ “Ekmeği verildi” mührünü saklarım. Anıdır. Siren sesleri kulağımı zaman zaman tırmalar. İsmet İnönü Türkiye’yi savaşa sokmadı. Ama Edirne manevraları Batı tarafından yakından izlendi. Churcill çok bastırdı Türkiye’yi savaşa sokmak için. İnönü “Olmaz. dedi. “Şurada savaştan çıkalı kaç yıl geçti ki memleketimi yeni bir savaşa sokayım!” Ekmek karneye binince yıllar sonra bir seçim gezisinde küçük bir çocuğu İsmet Paşa’nın arkasından bağırttılar: “Paşa paşa, bizi ekmeksiz bıraktın” diye. İsmet Paşa: “Evladım ekmeksiz bıraktım ama babasız bırakmadım” diye cevap verdi… Mustafa Kemal Atatürk, “Yurtta sulh cihanda sulh” derken, dört sözcükle her şeyi anlatıyordu. Kuzeyimizdeki iki komşumuz savaşıyor. O işi hemen bitirseler, fazla can kaybı olmasa ne kadar iyi olur. Tek dileğim budur. Böyle zamanlarda insan nasıl mizah yazabilir ki?.. Öyle zamanlar tehlikelidir Şemsettin Ya gel cebime saklan ya bırak şapkana saklanayım Kim vurduya gider insan fırsat yok ki kendimi savunup aklanayım Bir ara sen de biliyorum kedilerden korkuyordun Çünkü kendini işkembe zannediyordun Böyle bir şey ben de atlattım İskemle sandım kendimi bir süre Üzerime oturacaklar diye korkulardaydım. Ama sonra yırttım Şemsettin Kendime telkinler yaptım “sen iskemle değilsin” diye diye İnandırdım kendimi, sana hak vermiyor değilim ama Şemsettin zaman kötü İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Aslında ne sen ne ben ikimiz de deli falan değiliz Herkes oynatmış Sadece sen ve ben normaliz Ama Şemsettin laf aramızda Laf aramızda… Laf aramızda… Ama sonra yırttım Şemsettin Şemsettin laf aramızda kaldı çıkamıyor Kendini ifade edemiyor bir türlü… Ama çok dikkatli olalım Şemsettin Sen de fark ettin zaman kötü en iyisi biz işi deliliğe vuralım Sen kedilerden kork işkembesin diye, Ben insanlardan korkayım iskemleyim diye, Ve iskemle üzerinde işkembe, çarşamba, perşembe Gün say Şemsettin gün say… Çünkü nasıl olsa bir gün gelip bizi alacaklar Bu işten yırtmak için saat numarası yapalım Sen yelkovan ol ben yengeç Soranlara tek cevap verelim, “vakit çok geç” Vakit çok geç… Vakit çok geç Şemsettin, geldiler… Biri olmazsa diğeri hiçbir işe yaramaz. Belki sadece kalemle bir kitabın altını çizebilir veya kâğıda bir şeyler yazabilirsiniz. Ama defter kalem ilişkisi bambaşkadır. Ben ilk romanımı deftere yazmıştım. Basılıp geldi, tam bir sayfa. Çünkü bakla kadar harfler, matbaada gazete harflerine dönüşünce minnacık tutmuştu. Sonraları şiirlerimi yine deftere yazmaya başladım. Askerde sınıfım Kâtipti. Daktilo kursunda “ROJ” klavye ile öğrenim gördük. Tayin yerine bir geldim ki klavyeler değişmiş ve “FUJ” olmuş. Yeniden öğrendim yazmayı. Ondan sonra bir daktilom oldu, askerlik dönüşü. Artık daktiloyla yazıyordum. Ama yazdığım müzikli oyunların şarkı sözlerini ve şiirlerimi hep kalemle deftere yazdım. İkisinin arkadaşlığı bana uyumlu gelir. Sanki biri olmasa öteki yalnız kalır gibi. “Kul olayım kalem tutan ellere” demiş ozan. Ben de kul olayım kalemini satmayan ellere.",https://www.cumhuriyet.com.tr/yazarlar/mujdat-gezen/savas-1911597
Müjdat Gezen,‘Atatürk’,21 Mart 2022 Pazartesi,"Son yirmi yıllık dönemde Atatürk’ü yıpratmaya çalışarak Cumhuriyeti, İsmet İnönü’yü yıpratmaya çalışarak CHP’yi, sözüm ona alt etmek için büyük çaba harcadılar... Burada önemli olan bunları yapmaya çalışanların ne kıratta olduklarıdır. Bir tarafa Mustafa Kemal Atatürk’ü koyduğunuzda, diğer tarafa müsveddesi, politikacı bozması, gerici yaratıkları dizdiğinizde ortaya çıkan resim felakettir. Karşılaştırma olanağı bile yoktur. Herkes herkesi eleştirebilir. Bu normaldir. Fakat işi hakarete vardırarak Cumhuriyetin gerçek değerlerini nasıl ortadan kaldırabilirsiniz ki?.. Komiktir bu. Acınasıdır. Arada bir televizyonlarda da gördük bu tipleri. Acınacak mahluklar, zavallılardır.  Atatürk’ün ayakkabılarını gördünüz mü hiç? Anıtkabir’de var. Şişli’deki müze evinin bir odasında var. Gidin görün. Bu küçümsemeciler o pabuçlar kadar etmez bence... Tarım ve tarıma dayalı sanayi kurmak için çırpındı durdu Atatürk. Yaşamı süresince, bir bölümünü de başardı. Şimdi biz arpa, buğday ithal ediyoruz ve o ülkeler savaş halinde. Yağ sorunu da var. Akaryakıt, doğalgaz gibi diğer şart olan gereksinimlerimiz zor durumda. Taa o zamanlarda bütün bunları düşünmüş bir adamı unutmak, unutturmaya çalışmak, ıskalamak kimin haddinedir?.. Atatürk, bizatihi bir ülke için itibar demektir. Devrimdir. Bu satırlara sığmayacak kadar yücedir. Okuduğu kitapların yüzde birini bile bilmeyen, okumayan düzeysizler onu eleştirecekmiş… Hadi oradan... Uzakdoğu inançlarında belki bizim bugün bile uygulamamız gereken düşünceler var. Düşünür soruyor: “Halkın yönetime itaat etmesi için ne yapmak gerekir?” Muhatabı düşünür diyor ki: “Doğru olan şeyleri yapıp söylemek gerekir. İşte halk o zaman yönetimine itaat eder. Eğer doğru olmayanlar yüceltilirse o zaman halk itaatli olmaz.” Bu, üç bin yıl önceki bir diyalog. O zamanlar insanlar uygarca tartışırmış. Küfür, kabalık, külhanbeylik, hakaret, terbiye dışı davranış yokmuş karşılıklı söylemlerde. Tıpkı günümüzdeki gibi. Düşüncenin, fikirlerin, eleştirinin ayağa düştüğü günümüzde Amerika’sından Türkiye’sine kadar dil bozuldu. Diplomasi dili diye bir şey vardı eskiden, felsefe dili diye bir şey vardı. Hepsi uçtu gitti ve yerine küfür, hakaret, çirkinlikler geldi. Çünkü yönetenlere ve geldikleri kültüre baktığınızda bunun nedenini açıkça görebiliyorsunuz. Sevgisiz ve saygısız büyüyenler, dünyayı bu hale getirdiler. Üzülüyor insan. En sevmediğim şeyleri söylemek gücüme gidiyor ama insan söylemek zorunda kalıyor işte: “Bizim zamanımızda böyle değildi. Biz anamızdan, babamızdan da böyle görmedik.” İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Yazılı şey, kuvvetli olma işi, özel isim… Metin, pek çok anlam içerir. Bence altı parti yazdıkları metni bir kez daha gözden geçirdiklerinde ortaya çıkacak olan metin daha kapsamlı olacaktır. Üzerinde iyi niyetli bir çalışma yapıldığına inananlardanım. Altı değişik fikrin bir araya gelebilmesi bile bir güzelliktir. Böyle şeyleri eleştirmek bize düşmez. Sadece iyi okunduğunda başkalarının kötü niyetle kullanmalarına yol açar gibi gelmişti bana. Doğru da olabilir yanlış da benim bu düşüncem. Ama iyi niyetli oldukları muhakkak.  Sonu iyi olsun isterim. Şimdi Malta Adası’nda olsam mesela. Gemiden topluca insek. Mustafa (Alabora) hızlı adımlarla en önde yürüse, arkada ben ve Leyla, en arkada gayet yavaş adımlarla Kandemir (Konduk) ve eşi. Mustafa her gün altı yedi kilometre yürüdüğü için hızlı biri. Ben bel fıtığından dolayı çok yürüyemiyorum. Kandemir’in öyle bir sorunu yok. O aceleyi yavaş yapıyor, o kadar. Gemiden yavaş iniyor, arabaya yavaş biniyor, yolda yavaş yürüyor. Hayatı böyle. Aheste bir adam, ama sevimli. Mustafa fazla hızlı. Ama Malta Adası insanı rahatlatıcı bir atmosfere sahip. Rahatlıyorsunuz orada. Bir restoranda oturup roze bir yudum şarap iyi geliyor insana. Bunu istemem çok şey değil, çünkü yoruldum ben. Biraz dinlenmek istiyorum. Orta hızdaki adımlarla, orta boy bir bardakta orta şiddette bir roze şarabı çok görmeyin. Yanında az peynir ve bir dilim de pizza olsa hele, yeme de gitsin. (Ye de gitsin daha iyi). Bunu yapmayı çok istiyorum. Şu korona sona erse de yapsak. Bakalım nasıl olacak bu isteğim? Olur inşallah. Olsun inşallah. İşimiz inşallaha maşallaha kaldı artık. Hadi git artık korona. Hadi gel artık ilkbahar. Rus besteciler ve yazarlar Çarlık Rusyası’nın eserleridir. Avrupa ülkelerinin bazıları bu ünlü sanatçıları yasaklamış. Avrupa’da aptallaşıyor galiba?",https://www.cumhuriyet.com.tr/yazarlar/mujdat-gezen/ataturk-1917853
Müjdat Gezen,Mahalle kültürü,14 Mart 2022 Pazartesi,"Karagümrük, Hırka-i Şerif, Kıztaşı, Yenikapı… Suriçi. İstanbul’un en renkli semtleriydi. Biz buralardaki mahallelerde büyüdük. Direkaltı sohbetleri, kültür bilmecesi oyunları, spor, muhabbet… Eski mahalle kültüründe bunlar vardı. “Temiz elli” çocuklardık. Zaten kirli elle temiz iş yapamazsın. Saydığım mahallelerden yetişenler (diyelim ki çoğu) kirli işlere bulaşmamışlardır. Fatih Hırka-i Şerif, benim doğup büyüdüğüm, Yenikapı gençliğimin geçtiği yerlerdir. Bu semtler gerçekten güzel İstanbul’un güzel yılları olan altmışlı yılların iyilikle, temizlikle yoğurulmuş güzel yerleridir. Her türlü küfrü bilip hiçbirini etmemek buralara özgüdür. İş delikanlılığa gelince Karagümrüklü olmak kaçınılmazdır. Efendilik gerektiğinde Yenikapı kültürü ağır basar. Düşünün, oradaki kahvemizin adı bile “Üniversiteliler Lokali” idi. Oysa bildiğimiz Kemal Abi’nin kahvesi. Kemal Abi, arka tarafındaki depoyu karşılıksız bize vermişti tiyatro yapalım diye. “Lokal Tiyatro” yu orada kurduk. Erdoğan kapıda bilet kesti. Ali oyun çevirileri yapıp getirdi, ben sahneye oyun koyup oynadım. Savaş en güzel karikatürlerini orada çizdi. Yaman en tatlı muzırlıklarını orada yaptı… Hırka-i Şerif’teki Selahattin’in dükkânı ise toplantı merkezimizdi. Sporla uğraşırdık. Kimse içki sigara içmezdi. Arsamız vardı. Orada basket potamız, voleybol filemiz, atletizm alanımız bulunurdu. İki arkadaşın birbirleriyle kavga ettiğine hiç tanık olmadım. Babalarımızın hangi partiye oy verdiklerini bilmezdik. Yaşımız oy kullanma sınırına gelince, gittik kullandık ve kimse kimseye hangi partiye oy verdiğini sormadı. Terbiyeli çocuklardık açıkçası. Ailelerimiz birbirleriyle görüşürdü. Yenikapı grubunda film izlemek isteyenlerle, Malta Madalyon Sineması’nın bitişiğindeki Turgut Abi’nin (Kut) balkonundan izlerdik filmleri, ücretsiz. Tertemizdik. Sonraki yıllarda da kirlenmemek için epey emek sarf ettik. Uğur’la Ataman Kıztaşı’nda köşe başına takılırlardı. Ama Ataman aslında bizim sokakta otururdu. Kıztaşı, Hırka-i Şerif arası deplasmanlı çalışırdı. Onu bu kış yitirdik. Yavaş yavaş azaldığımız gerçeğini kabul etmekten başka bir şey yok artık… Ama mahalle kültürü pek çok çocuğu adam yapmıştır. 1928 yılında bir kitap yayımlanıyor Türkiye’de. “Beyaz  Zambaklar Ülkesinde.” Atatürk bu kitabı okur okumaz, askeri okullarda, ders kitabı olarak okunması konusunda emir veriyor. Benim de öğrencilerime dağıtıp, sınıf geçme ödevi olarak verdiğim bir kitaptır bu. Atatürk’e özenmek, rol model almak ayıp değil. “Bağımsızlık benim karakterimdir.” Tümcesini aynen uygularım yaşamımda. Ayıp değil. Ondan öğrendim. Adı geçen kitabı neden mecburi ders kitabı olarak önerdiğine gelince… Pek çoğunuz kesinlikle okumuşsunuzdur. Atlayan varsa İş Bankası Yayınları’ndan çıkıp yedi ayda yedi basım yapan Bulgar yazarı Petrov’un bu kitabını şiddetle öneririm… Okuyamayanlar için söylüyorum: Bir solukta son sayfaya geleceksiniz… İki yaz önce bir şey yaptım. Çocukluğumda okuduğum on yedi kitabı yeni basımlarıyla aldırttım ve yeniden okudum. Döndüm o güzel yıllara… “Beyaz Zambaklar Ülkesinde” böyle bir kitaptır. Tek solukluk ama kocaman bir nefes… Kitabın içinden altı çizilmiş alıntı yapılacak o kadar çok şey var ki. Ben sadece küçücük bir tümceyi alacağım: “Ülkenizin temellerini yeniden güçlendirmeyi düşünün. Halkınızın yeniden daha iyi, yüksek eğitim alması üzerine kafa yorun.” İşte iki satırla alınabilecek iki bin satırlık bir ders. Bence yeniden edinin bu kitabı ve yeniden okuyun. Atatürk iki kez okumuş… İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Alay etmek demektir. Aklımızla alay ediliyor uzun süredir. Ayıptır. Bizim aklımızla alay edebilmek için önce sizde akıl olması gerekir. Kurnazlıkla akıllılığı birbirine karıştırmayalım.  Biri çıkıyor: “Temizlik-Maske-Mesafe” diye yırtınıyor ve kendisi en kalabalık toplantılarda boy gösteriyor. Bunlarda gerçekten utanma duygusu sıfır. Sağlık Bakanı aslında doktor, bu da çok normal Ulaştırma Bakanı olacak değil ya. Hastaneleri de varmış. Ne güzel. Epey zaman oluyor, kalabalık bir cenaze törenine katıldı, halktan özür diledi, çünkü omuz omuza bir kalabalık vardı cenazede. Ölen bir din adamıymış. Tarikattan. Peki, halktan böyle biri özür dilese, “Kusura bakmayın, virüs taşıyormuşum ama kalabalık toplantıya gittim yüz kişiye mikrop bulaştırmışım özür dilerim” dese ne olacak? Sayın büyüklerimiz. Siz aslında kötü insanlar değilsiniz. Sadece vasatsınız. Yani bizimle dalga geçerken, halkın içinde sizlerden çok daha akıllı insanların olduğunu kabul edemiyorsunuz. Ama bu çok ayıp bir şey. Kişi kendini bilmek gibi irfan olmaz demişler. Siz artık kendinizi bilmelisiniz. Tamam, çok akıllı insanlar olmayıp çok kurnaz insanlar olabilirsiniz. Ama kurnazlık bir yere kadar söker, sonra sökülür. Kaçık çorap gibidir. Lütfen yapmayın canım. Ayıp oluyor. Çünkü ayıp ediyorsunuz. İktidar partisinin bir ileri geleni karısıyla yürüyüşe çıkmış. Sessiz sakin bir yerde yürüdüğü için arkasında sadece kırk kadar koruma varmış. Adam yolda karşılaştığı kimselere selam verirken, ayrıca bir de: “Bilmukabele” diyormuş. Karısı sormuş: “Neden ikide bir bilmukabele diyorsun?” Politikacı cevap vermiş: “Onların bana selam verirken içlerinden ne dediğini bildiğim için.” Akıllı adama can kurban. Kendini tanıyor, kendine yalan söylemediği gibi karısına da durumu açıkça izah ediyor. Tabii bu bütün politikacıları kapsamaz. Belki bazılarına da insanlar içlerinden güzel duygular besliyorlardır. Düşük bir ihtimal olsa da bir ihtimaldir yani. Benim çok yakın tanıdığım pek çok politikacı var. Çoğu da iyi insanlar. Onlar iyi, meslek oynak, onların suçu yok. Politikaya girerken bunları hesap etmişsen sorun yoktur. Halkın önüne çıkanlar önce eleştiriyi kabul edecekler… Biz ne yapalım? Hep göz önündeyiz. Oyun bitiyor, kimi beğendiği için, kimi de oyun bir an önce bittiği için alkışlıyor. Ama biz bu mesleği kendimiz seçtik. Nimetlerinden yararlanıp, külfetlerine katlanmamak olmaz. Ne demişler: “Gülü seven dikenini, hayat kadınını seven öpenine katlanır.” Ayrıca hayat kadınları da sevilir yani, onu da söyleyeyim.",https://www.cumhuriyet.com.tr/yazarlar/mujdat-gezen/mahalle-kulturu-1915666
Müjdat Gezen,En enflasyon,07 Mart 2022 Pazartesi,"Ben uzun yıllardır Uganda’nın bir köyünde yaşadığım için, ülkemdeki ve Avrupa ülkelerindeki enflasyon durumlarından pek haberim olmuyor. AKP’nin ileri gidenlerinin söylediklerine göre Avrupa’da bizden çok daha ileriymiş enflasyon. Doğrudur. Çünkü bu hükümet ve AKP, ekonominin kitabını yazmış bir şeydir. Neyse yani (kelimeyi tam bulamadım). Avrupa’da bir poşet artıkın 150 Avro yerine 750 Avro’ya doluyormuş. Elektrik ve akaryakıt fiyatları da almış başını gitmiş. Bizi yönetenler yalan söyleyecek değil ya! Durum böyleymiş Avrupa’da ve dünyada. Ben de dün memlekete döndüm köyden, ufak bir araştırma yapayım dedim. Çünkü elektrik fiyatları o kadar zamlanmış ki ödemeyenin elektriğini keseceklermiş falan yani… Ben bu işi çok merak ettim. 79 yıllık arkadaşım Erden 35 yıl İsviçre’de yaşadı. Elektrik meselesini ona sordum: “Bir kere elektrikler kesildi. Hükümet önceden bize haber verdi. Evinde elektrikli hasta aleti kullananlar varsa jeneratör göndereceklerini söyledi. Bunun dışında ben hiçbir nedenle elektrik kesintisine tanık olmadım” dedi. Erden’e inanırım. Bizimkiler nasıl olsa yalanı peynir ekmek gibi söylüyorlar. Ayrıca Hollanda ve İsveç’te de bir araştırma yapayım, dedim. Damadım Deniz, Hollanda doğumlu, kızım Elif de çok uzun yıllardır orada yaşıyor. Deniz’den rica ettim: “Şu enflasyonu benim için bir araştır” dedim. Telefon etti: 2021-2022 arasındaki bir yılda yıllık enflasyon yüzde 6.4. Ağabeyimin kızı İsveç vatandaşı. Ona sordum İsveç’in durumunu. “Elektrik faturasını ödeyemezseniz elektriğinizi kesiyorlar mı?” diye. Güldü. “Amca öyle şey olur mu? Hükümet faturasını ödeyemeyene maddi yardım eder, borcunu ödeyebilsin diye” dedi. Ağabeyimin kızı Sema’ya yine sordum enflasyon durumunu. “Amca son otuz yılın en yüksek enflasyonu ile karşı karşıya İsveç” dedi. Yüzde 4.1 imiş. Yıllık… Yıllık dedim ha! Şaşırmayın sakın. Ben garibanım, uzun yıllar Uganda’nın küçücük bir köyünde yaşadığımdan dünyadan haberim yok. Ama bu işin sonunda anladım ki Almanya bizi kıskanıyor. Altmışlı yılların başında duymuştum bu sözcüğü ilk kez. Sians Politik. Fransa’da Sorbonne Üniversitesi’nin politikacılık eğitimi veren bölümüydü. Başka ülkelerde de salt bu eğitimi veren okullar varmış. Bizde Mülkiye (yani Siyasal Bilgiler Fakültesi) var. Kaç politikacımız buradan mezun oldu onu bilemem. Tıpkı Sians Politik’ten kaç Fransız siyaset adamının çıktığını bilmediğim gibi. Ama sanıyorum, bu işin bir mektebi olmalı. Hani iki de bir deriz ya, “Oğlum bu işin mektebi var. Git orada oku” diye. Normali de bu. Yoksa “Ben heves ettim oldu” ile olmadığını yıllardır görüyoruz. Olmuyor işte. Diplomasi dili nedir, politik yaklaşım nedir, bu bir meslek midir değil midir, bilmiyoruz. Önüne gelen, arkası kuvvetli olan politika ile direkt olarak uğraşıyor. Bu da yetmezmiş gibi, bizim hayatlarımızla ilgili kararlar veriyorlar. Yani halk tam bir deneme tahtası konumunda. Söylüyorlar, yapıyorlar, yanılıyorlar, özür diliyorlar, olup bitiyor. Bir de ünlü sözümüz var: “Özür dilemek erdemdir” diye. Anlayın. Bakın ne kadar erdemli politikacılarımız var. Hiç şüphesiz gerçekten bu konuda bir eğitimi olmadığı halde, bizim meslekte olduğu gibi, alaylı ama çok yetenekli ve dürüst siyaset adamlarımızı bu söylemimin dışında tutup haklarını teslim ediyorum. Aksi haksızlık olur. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol",https://www.cumhuriyet.com.tr/yazarlar/mujdat-gezen/en-enflasyon-1913590
Müjdat Gezen,Yıllar sonra yine Cumhuriyet,31 Ocak 2022 Pazartesi,"Elli yıl önce Abdi Ağabey (İpekçi) “Milliyet’e yaz” dedi. Savaş (Dinçel) karikatürlerimizi çiziyor, vinyet yapıyor ben de sözde mizahi şeyler yazıyordum. Sonra iş büyüdü: “Spor da yaz” dedi. Ben, “Spor mizahi olsun” dedim. Birinde; eski zamanların spor spikeri Sait Çelebi aynı zamanda Mithatpaşa Stadı’nın (Şimdiki Vodafon) müdürü imiş… Helaların ampulleri sürekli çalınıyormuş. Bir gün dayanamamış, tuvaletin kapısında beklemiş. Biri içeri girmiş, bir süre sonra içerdeki ışık sönmüş, adam dışarı çıkınca Sait Çelebi: “Üstünü arayacağım” demiş ve adamın cebinde bir ampul yakalamış. “Bu ne ulan” diye sormuş kibarca: “Eve ampul aldım, götüreceğim” demiş. Sait Çelebi: “Bu ekmek mi ulan, fırından sıcak sıcak çıkıyor!” diyerek adamı dışarı atmış... Bunun gibi spor anekdotları anlatıyordum... Yıllar geçti, ortağım Kandemir Konduk’la birlikte “GÜM”ü kurduk. Güldürü Üretim Merkezi. Güneri Civaoğlu yeni kurulan “Güneş” gazetesinin başındaydı. Mizah sayfası yapmamı istedi. Yaptık. Bir milyon tiraja ulaştı gazete. O çorbadaki tuzumuz iyi ayarlıydı. Erol Simavi: “Artık Hürriyet’te yapacaksınız bunu” dedi. “Güneri’ye ayıp olur Erol Abi” dedim. “Bana bırak” dedi. Yaptık. Çok iyi gitti. Milliyet istedi bizi. Orada salt sayfa yapmadık, bir de ortak mizah gazetesi çıkardık…Yıllar sonra “Sözcü” ve “Cumhuriyet”te yarım sayfam oldu. Biraz boşluk doldurdum… Ama ben gazeteci değilim. Bu işten ekmek yiyen, emek veren, hakkı yenen dostlarımın, ben hakkını yiyemem. Cumhuriyet’e gelirken ilk işim ayrılan arkadaşlarımızla görüşmek oldu. O kadar çok yargılanıyorum ki artık kimseyi yargılamıyorum. Ama her iki tarafı da dinlemeden ve iyi bir orta nokta bulmadan yazamazdım. Sonunda her şey tatlıya bağlanınca, ben de teklifi kabul ettim. “Cumhuriyet’i yaşatmak bir görevdir.” Bu tümceyi salt gazetem için kullanmıyorum. Ama Atatürk’ün kurduğu bir gazeteyi de boş geçmeyi kendime hiç yakıştıramam. Bu gazete sonsuza kadar yaşayacak. Günün birinde teknik o denli ilerleyecek ki gazeteler yerine (şimdilerde de olduğu gibi) ne teknikler çıkacak neler. Ben onları göremeyeceğim ama Cumhuriyete bir borcum var. Bu gazetenin sanat sayfasının arşivlerine bakın. Benim tiyatromla ilgili bir haber bulamazsınız. Hele bu günden sonra hiç bulamazsınız, engellerim. Ben bu gazetede vaktiyle yazarken, kendi paramla ilan vermiş biriyim. Dünyaya bakışım böyle. Şimdi ağız tadıyla hep birlikte yükselteceğiz çıtayı. Tirajımız da yükselecek. CUMOK, Cumhuriyet okurları bu gazeteyi ne zaman yarı yolda bıraktılar ki?.. Onlar ilkeli insanlardır. Yalnız yolculuk yapmayı sevmem. Yola çıkarken Celal Ülgen gibi ve… Neyse sürprizleri sonraya bırakalım daha iyi… Köşemin ve sayfamın başlığına gelince... Neden “Bal”?.. Hemen söyleyeyim. Yazılarımla “Bal”ın hiçbir ilgisi yok. Sadece ağız tadıyla başlayalım istedim. Yıllar sonra da olsa yine Cumhuriyet ailesi ile olmak güzel. Biraz dertlidir ama zoru severim. Hoş buluştuk. Hoşça zaman geçireceğimizi umuyorum. Otobid ile zahmetsiz satış. Otobid Fiyatı Gör",https://www.cumhuriyet.com.tr/yazarlar/mujdat-gezen/yillar-sonra-yine-cumhuriyet-1903940
