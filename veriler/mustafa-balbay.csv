Yazar,Başlık,Tarih,Metin,URL
Mustafa Balbay,Sandalyemizi isteriz Tabure de olur!,15 Nisan 2025 Salı,"İç politikadaki gelişmeler dış politikayı ister istemez ikinci plana itiyor. Geçen hafta hem Türkiye’nin uluslararası alandaki durumu hem iktidarın tutumu açısından ilginç olaylar yaşandı. Antalya Diplomasi Forumu’nun açılış konuşmasını yapan Erdoğan, Avrupa Birliği’nin (AB) Türkiyesiz büyüyemeyeceğini vurguladı. Türkiye’nin Avrupa’nın savunma mimarisinde önemli rol üstlenebileceğini tekrarladı, devam etti: “Tam üyelik sandalyemizi verin!” Erdoğan’ın bu sözleri bizi ister istemez AKP iktidarının ilk yıllarına götürdü. AKP’nin özellikle uluslararası kabul görmesinde en önemli etkenlerden biri AB’ye tam üyeliği önceleyen, bunun için gerekli reformları yapmak üzere heyecanla iktidara gelmeyi isteyen bir fotoğraf vermesiydi. AB temsilcileri, AKP’yi bu bağlamda “reform hükümeti” olarak algılamıştı. Bu algıda CHP’nin de AB’ye tam üyeliği desteklemesi, bunun için gerekli yasaların Meclis’ten çıkmasına evet demesi de etkendi. Toplumun yüzde 70’i AB’ye tam üyeliği istiyor, önemli bir dilimi de bunun görünür gelecekte gerçekleşebileceğini düşünüyordu. Otobid ile zahmetsiz satış. Otobid Fiyatı Gör *** Ancak süreç öyle işlemedi. AKP, “AB istiyor” başlığı altında Türkiye’de partisinin iktidarını sağlamlaştıracak yasaları çıkardı. AB’den bu amaçla elde edebileceklerinin bittiğini görünce yolları ayırdı. Konunun ayrıntıları, köşe yazısına sığmaz. Geçelim... Erdoğan döndü dolaştı, ekonomiden siyasete bir nebze düzlüğe çıkmanın başlıca yolunun AB katında kabul görmek olduğunu anladı. Şimdi, AB’den tam üyelik sandalyesi istiyor! Bunu isterken de savunma mimarisini kalkan olarak kullanıyor. Bunun Türkçesi şu: Sizin jandarmanız olalım, yeter ki ekonomide biraz rahatlayalım, iktidarımızı perçinleyelim! Bu yorumun devamı şöyle de gelebilir: Sandalye olmazsa tabure de olur! Bunun arkasından “Ne kadar tabur, o kadar tabure” gibi bir kara mizah anlatımına girmeyelim. Ancak gerek Erdoğan’ın gerekse Hakan Fidan’ın son dönemde dile getirdikleri bu istem hiç de Türkiye’nin kuruluş değerleriyle örtüşen bir durum değil. Birinci Dünya Savaşı’nın ardından Milletler Cemiyeti kurulduğunda dönemin egemen devletleri Türkiye’yi davet etmediler. Atatürk’ün çevresindekiler buna bozuldular, “Paşam biz de başvuralım” dediler. Atatürk’ün uluslararası meşruiyete verdiği önemi biliyorlardı. Atatürk, “Hayır” dedi, “Davet gelirse değerlendiririz”. Yıllarca davet gelmedi. Atatürk de arada fırsat yaratıp “Bizi de alsanıza” demedi. 1 Temmuz 1932’de 29 üye ülkenin tamamının imzalı çağrısıyla Milletler Cemiyeti’ne davet edildi. Türkiye Cumhuriyeti bu daveti kabul etti, üye oldu. *** Türkiye’nin uluslararası alandaki genel kabulünde hâlâ aslan payı kuruluş değerlerinindir, Mustafa Kemal Atatürk’ündür. Geçen hafta Ankara’nın konuklarından biri Endonezya Cumhurbaşkanı Subianto idi. TBMM’de konuşma yaptı. Dedi ki: “Türk tarihi bana ilham veriyor. Bizler için Türkiye, Osmanlı’nın devamıdır. Gençken idolüm, hayranlık duyduğum biri vardı. Benim kahramanım Mustafa Kemal Atatürk’tü. Fatih Sultan Mehmet de kahramanlarımdan biriydi. Cakarta’ya gelirseniz, evimde ve ofisimde Atatürk’ün heykeli var. Atatürk cesaretin temsilcisidir.” TRT, bu konuşmanın sadece Osmanlı cümlesini yayımladı! Tam da AKP’nin siyasetini yansıtacak şekilde. Ancak ne yaparsanız yapın Atatürk yine karşınıza çıkıyor, dersini veriyor! Erdoğan-Fidan Antalya’da dünya devleti olduk havası atarken tam karşısında Kıbrıs’ta Kazakistan, Özbekistan, Türkmenistan yeni açtıkları büyükelçilikte misafir ağırlıyordu. KKTC’de değil... Kıbrıs Rum kesiminde!",https://www.cumhuriyet.com.tr/yazarlar/mustafa-balbay/sandalyemizi-isteriz-tabure-de-olur-2318828
Mustafa Balbay,Gençleri bırakın!,02 Nisan 2025 Çarşamba,"İstanbul Büyükşehir Belediye Başkanı Ekrem İmamoğlu’nun çoğunluğu seçimleri kazanma çalışmalarına katılmış 50 kişi ile birlikte tutuklanması iki temel dalga yarattı: Dipten gelen dalga. Ekonomiden gelen dalga. Dip dalganın başını gençler çekiyordu. Bu hafta İmamoğlu’nun yanı sıra dip dalga içindeki gençlerden 268’inin tutuklanması, tutuklanma nedenleri ve Silivri’de yaşadıkları gündemi belirledi. Polisimiz içindeki yapılanmaya ilişkin bir dizi ürkütücü haberler geliyor. Bunların doğru olmamasını diliyoruz! Resmi açıklamaya göre hakkında işlem yapılan genç sayısı 1879. Tutuklularla birlikte onlara yönelik suçlamaların özünü toplantı ve gösteri yürüyüşleri yasasına aykırı davranış oluşturuyor. Bu “suç” 6 ay ile 3 yıl arasında hapsi gerektiriyor. Yani tutuklanmayı gerektiren suçlar değil. Halk diliyle yatarı yok. Buna rağmen tutuklama ya intikam ya haddi aşma! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Toplum Çalışmaları Enstitüsü 28 Mart’ta Yağmur Uzunırmak imzalı, 20 sayfalık Ankara merkezli bir çalışma yayımladı. İmamoğlu’nun gözaltına alınmasını protesto eden gençlerin yüzde 60’ı gelecek kaygısı nedeniyle eylemlere katılmış. Yüzde 58’i Türkiye’nin daha iyi olmasının kendilerinin vereceği tepkiye, takınacağı tutuma bağlı olduğunu düşünüyor. Yüzde 51’i Türkiye’nin en önemli sorununun adalet olduğunu düşünüyor, yüzde 14’ü ekonomi, yüzde 13’ü eğitim diyor. Katılanlar milliyetçilikten sosyalistliğe kadar kendilerini değişik tanımlamalarla tarif ediyorlar, birincisi yüzde 56’yla Atatürkçülük. Yüzde 40’ı olanak olsa bile yurtdışına gitmeyeceğini söylüyor. Sadece kamu üniversitelerini değil, vakıf üniversitelerini de içine alan gençlik hareketleri uzun süredir gençlerin ülkeden umudunu yitirmesine yönelik yorum ve araştırmalara yeni bir boyut getirdi. Bu köşede yeri geldikçe vurguladığımız bir değerlendirme var: Bir ülke için en büyük tehlike, gençlerinin geleceğini dışarıda aramasıdır! Türkiye bu kıskaçta ama elbette tümü değil. Son eylemler bunun somut göstergesi. Sözünü ettiğimiz araştırma çıplak gözle yapılan yorumları güçlendiriyor. İmamoğlu’nun tutuklanması bir anlamda duygu patlaması da yarattı. 2013’teki Gezi eylemleri sırasında resmi açıklamalara göre sadece iki ilde, Bayburt ve Elazığ’da eylem kayda geçmemişti. Bu kez bütün illerde! *** İktidarın bu gençlere yanıtı en acımaz biçimde tutuklama oldu. Adalet Bakanı Yılmaz Tunç dün yaptığı açıklamada, kötü muamele iddialarını yalanladı, ekledi: “Gençler bize emanet!” Buna ilk tepkimiz şu oldu: Eyvah. Demek ki hemen bırakmayacaklar! İktidara sesleniyoruz: Gençleri bırakın! Onlar bu ülkenin sadece geleceği değil, aynı zamanda bugünü. Gençlerin ülke kaygısı duyması sevindiricidir. Kaygısız bir gençlik, daha büyük bir tehlikedir. Onları her eylemlerinden sonra adeta avlamaya çalışacağınıza, anlamaya çalışın. Onları “terörist”, “çapulcu” gibi tanımlarla dışlayarak varabileceğiniz bir yer yok. Toplumu, gençliği ne kadar sindirmeye çalışırsanız çalışın derinliklerde yanan köz hiç sönmüyor. Yaşandı, görüldü ki sönmeyecek de. Şu da bir gerçek, gençler kendilerini herhangi bir parti ile tanımlamıyor. Siyaset dışı değiller, siyaset üstü değiller, çok siyasiler ama siyasi partiler üstüler. Türkiye’nin bir sorunu da kuşaklar arası bağ! Son eylemler bir yanıyla gençlik hareketi bir yanıyla tüm kesimlerin katıldığı toplumsal bir özgürlük arayışı. Sonuç olarak, insan heyecanları kadar gençtir! Genç kuşakların özlemleriyle ak saçlı ve az saçlı gençlerinki birleşti!",https://www.cumhuriyet.com.tr/yazarlar/mustafa-balbay/gencleri-birakin-2315006
Mustafa Balbay,CHP’nin 6 Nisan kurultayı,27 Mart 2025 Perşembe,"Sadece mart ayında yaşananları alt alta koyup topladığımızda şu çıkıyor: Erdoğan seçimlerdeki en güçlü rakibini tasfiye etmek ve CHP’yi aşağı çekmek için her şeyi yapıyor. Erdoğan’ın sadece dünkü grup konuşması bile bu saptamanın doğruluğunu tartışmasız biçimde ortaya koymaya yeter. Uzun zamandır ilk kez grup konuşmasını sadece bir konuya ayırdı; CHP’ye... Bu aynı zamanda korkunun ne kadar büyük olduğunu da gösteriyor. Konuşmasının sonuna doğru demez mi, “CHP’yi düzeltmeye çalıştık ama başaramadık!” Bu sözü söyleyene demezler mi: “Siz CHP’yi düzeltmekle uğraşacağınıza ekonomiyi düzeltin!” Erdoğan İstanbul operasyonunun başsavcısı olduğunu dün ilanen duyurdu. Kullandığı sözcükler yamyamlıktan mafyaya kadar argo terimleri sözlüğünde bulunacak tanımlardı. *** CHP, partiye yönelik saldırıları göğüslemek için 6 Nisan’da olağanüstü kurultay kararı aldı. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çok ciddi bir eşikteyiz. AKP’nin “CHP’yi böl, parçala, yok et” siyasetinin bir ayağı belediyeler bir ayağı CHP Genel Merkezi. Her ikisine yönelik operasyonlarda AKP temsilcileri kamuoyuna şu mesajı veriyor: CHP’liler kendi kendilerini ihbar ediyor, topu bize atıyor. Bu iktidardan adalet uman bir kişinin ne kadar CHP’li olduğu başka bir konu... CHP’ye yönelik “ihbarda” bulunanların önce başka bir yerde ayrıntılı ifadesinin alındığı, sonra gerekli ve yararlı görülürse legal zemine konduğu konuşuluyor. Erdoğan’ın dün yeni turpların çıkacağını söylemesi, Özgür Özel’e uygun mezar tarifi yapması akıldan çok hırs, ihtiras ve intikamın önde olduğunu, önümüzdeki günlerle yeni operasyonlar hazırlandığını gösteriyor. İşe bakın: Örtülü ödeneği 15 yılda yüzde 1500 artıranlar... Sayıştay’ın denetim raporlarını işleme koymayanlar... Bütçeyi denetim dışına çıkaranlar... Bütün ihaleleri, ihalesiz sadece beş şirkete verenler... İhale verdiklerinin vergi borçlarını silenler... Madenlerimizi yabancılara peşkeş çekenler... CHP’ye yolsuzluk operasyonu yapıyor! FETÖ’nün on yıl soru çalmasına zemin hazırlayıp milyonlarca öğrencinin vebalini alanlar... Kendi diplomalarını masaya koyamayanlar... İmamoğlu’nun diplomasını tutukluyor! İşte böyle bir ortamda yapılacak kurultayda “ama”sız, “fakat”sız, tek bir yürek atmalı. Kişilerden çok hedefler, idealler konuşulmalı... Milletin içinde çoğalmalı... 23 Mart’ta dayanışma oyu verenlerin tümü mücadeleye katılmalı... Bu aşamadan sonra hedef, CHP’li olmayanlara ulaşmak olmalı... Türkiye’nin geldiği nokta topluma çok iyi anlatılmalı... Toplumdaki hareketliliği diri tutup fiilen seçim takviminin başlatıldığı ilan edilmeli... İktidarın akla gelen gelmeyen her şeyi yapacağı unutulmamalı... Öfke, haklılığın intiharıdır. Haklı olmak yetmez, haklı kalmalı... Kurultayla birlikte CHP’de yön, iktidara yürüyüş... Yöntem, sandığa kadar milletin içinde, millet için mücadele... Yönetim, herkesi kucaklayan bir yelpaze şeklinde olmalı... *** Bütün söylemek istediklerimiz dört maddeden ibaret: 1- Toplumsal bütünlüğümüz tehlikededir. Kalpler bölünürse toplum da bölünür. 2- Ekonomi Saray ve finans ekonomisinden ibaret hale gelmiştir. Üretimsiz ve sanayisiz büyüme topluma refah olarak değil, fakirlik olarak yansımaktadır. 3- İktidar sahiplerinin tek kaygısı iktidarlarını korumak ve sürdürmektir. 4- Ülkesinin geleceğinden kaygı duyan milyonlarca insan aklın ve bilimin ışığında, azim ve kararlılıkla Cumhuriyete, demokrasiye sahip çıkılması gerektiği düşüncesindedir. Bu dört maddenin sorumluluğunu kim üstlenecek, gereğini kim yapacak, millete kim önderlik edecek? Bu CHP değilse hangi kurum?",https://www.cumhuriyet.com.tr/yazarlar/mustafa-balbay/chpnin-6-nisan-kurultayi-2313326
Mustafa Balbay,Bir şey yapmalı Derken boykot!,03 Nisan 2025 Perşembe,"1880’de İngiltere’de köylüler zor duruma düşünce toprak sahiplerinden indirim rica ederler. Ne toprak sahipleri aldırır ne temsilcileri. En çok kâhya Charles Boycott adlı kibirli kişi köylülerin karşısına çıkar. Bütün istemleri reddeder. Bunun üzerine köylüler, Boycott Beyefendi’yi yalnızlaştırma, onunla selamı sabahı kesme, onunla bağlantılı yerlerde olmama kararı alır. Yöntem tutar. Sonraki yıllarda politik, ekonomik, sosyal, çevresel amaçlı sesini, tercihini duyurmak isteyen sessiz çoğunluk bu yönteme başvurdu, adı da “boykot” oldu. Amerika’da siyah-beyaz ayrımına karşı mücadeleden Almanya’da Nazilere karşı duruşa, Gandi’nin İngiliz mallarını listelemesinden Desmond Tutu’nun yeryüzünün sağlığı için karbona karşı duyarlılığına kadar dünyada ses getiren boykotlar oldu. *** Ülkemizde sıcak gündemin başında, CHP Genel Başkanı Özgür Özel’in Saraçhane sürecinde gençlerle diyalog kurarak Maltepe’de canlı yayın akışını kontrol ederek yaptığı boykot listesi geliyor. Buna 2 Nisan’da hiç alışveriş yapmama eylemi eklendi. Durumun özeti şu: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Boykot tuttu! Bunun birinci göstergesi iktidardaki telaş. Önceki akşam iktidar medyasında bakanlar geçidi vardı. Her biri 2 Nisan günü neden alışveriş yapmak gerektiğini anlatıyordu. İkinci göstergesi dünkü çarşı pazar. Ankara’da alışveriş yaptığımız market yöneticilerine sorduk, katılımın çok yüksek olduğunu söylediler. Boykot listesindeki ürün ve hizmetlerdeki genel düşüşün de yüzde 60 civarında olduğunu vurguladılar. Boykotun tutmasının başlıca nedeni de İmamoğlu’nun ardından gençlerin de tutuklanmasıyla birlikte bardağın taşması. Son nedenin altını üstünü dolduran pek çok neden var! Yakın geçmişte Erdoğan’ın da son çare olarak başvurduğu boykot hâlâ belleklerde. 2008’de Doğan grubunun yayın organlarını evinize sokmayın demişti. 6 Ocak 2025’te, yani daha üç ay önce 86 milyon yurttaşa, “Pahalı bulduğunuz malları boykot edin. Gücünüzü gösterin” demişti. Şimdi nedeni farklı olsa da benzer eylemi toplum yapınca suç! Boykot son derece pasif bir eylem. Belki de dünyanın en pasif eylemi. Bir şey yapmak değil, yapmamak üzerine kurulu! Bazen en pasif duruş bile en etkili vuruşa dönüşebilir. Üretimden gelen güç kadar tüketimden gelen güç de önemli. *** İmamoğlu operasyonu iki büyük tsunami, yani liman dalgası yarattı: Dipten gelen dalga. Ekonomiden gelen dalga. Dipten gelen dalgayı dün konu ettik. Boykot, her iki dalganın da çarpanından oluşuyor. Bir bütün olarak baktığımızda toplumsal uyanış pek çok analize, öngörüye gebe. Eğer bu uyanış kalıcı bir siyasal sonuç vermezse kimi ülkeler için kullanılan “Muhalif kesimlerin iktidarı değiştirme düşüncesini, umudunu kaybetmesi” tehlikesini beraberinde getirir. Çok olmak değil mesele, gücünü göstermek! Gücünüzü sonuç alıcı biçimde kullanamazsanız o güç, güç değildir. Tıpkı kullanılmayan özgürlüğün bir anlam ifade etmemesi gibi. Toplum, gücünü kullanmaya başladı. Bu güç, provokasyonlara izin vermeden, toplumsal meşruiyeti koruyarak devam etmeli. Yeryüzündeki en büyük israf, kullanılmayan güçtür! Yok öyle, beş yılda bir oy ver, sonra koyver! Bir şey yapmalı, bir şey yapmalı derken toplum boykota sarıldı. İktidar boykotun tutmasının nedenlerini anlamaya çalışmak yerine, CHP’ye saldırmaya devam ettikçe... Boykot, Cumhur İttifakı’na oy vermemeye kadar gidecek!",https://www.cumhuriyet.com.tr/yazarlar/mustafa-balbay/bir-sey-yapmali-derken-boykot-2315333
Mustafa Balbay,İmamoğlu’na mektup Silivri’de ilk gün,25 Mart 2025 Salı,"Sevgili İmamoğlu, Son görüşmemizde, “Sıra Türkiye’de değişime geldi. Sürecin neresinde olursam olayım, mutlaka değişimin gerçekleşmesini sağlayan kişilerden olacağım” demiştin. Sanki bugünü tarif etmiştin! Ocak ayında kadronuzun genel bakışı şuydu: “Hapis dahil her olasılığa hazırız!” Sözün özü, “Nereden çıktı bu durum” diyecek noktada değilsin. Türkiye gibi ülkelerde değişim liderliğine giden yol, mahpushaneden geçiyor! Şimdi bu dönemi beden ve beyin sağlığı içinde, en iyi biçimde atlatma zamanı. Özgürlükte zaman seni yönetiyordu, şimdi sen zamanı yöneteceksin. Elbet çok yoğun olacaksın ama sonuçta en yakınında 80 demir gözlü pencere var. Hapiste özgürlük, insanın kendisini yalnız hissetmemesidir. Bu anlamda özgürsün. Asla yalnız değilsin. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** En son 15 Mart’ta Mamak’taki konuşmanda, Ergenekon kumpaslarında adalet arayanlarla dayanışmanı dile getirmiştin. 2011-2013 yıllarında Beylikdüzü’nden gelen arkadaşlar yanlarında hep senin selamlarını, dayanışma duygularını taşımışlardı. Sana Emniyet’te yöneltilen sorulara, gizli tanıklarla dolu ithamlara baktım, baştan sona Ergenekon kokuyordu. O yıllarda herkes Ergenekon’dan gözaltına alınınca, bu “Her yere kon” oldu demiştik. İşi mizaha vurmak gerekirse şimdi de ne yap et “Ekrem’e kon” oldu! Böylesine her şeyin bir çuvala doldurulduğu davalar sürecinin bittiği bir Türkiye hayal ediyoruz. Senin mücadele azmin bunu da getirecek. Bir de meydanlarda, “Bir Ekrem’i içeri alırsan binlerce Ekrem var” diyordun, o binler değil, milyonlar! Bedenini ortaya koydun, esaretini milletin cesaretine çevirdin. Şimdi başlıca çalışma yerin Silivri! Ulaştığın kesim ise 86 milyon, Anadolu’nun her karışı. Hapse giren her okumuş yazmış kişi, Nâzım Hikmet’in “Hapiste Yatacak Olana Bazı Öğütler” şiirini okur. İnsan bazen toplumdaki sessizliğe bakıp “Halkımız hapiste yatacak olana öğütler değil de gölgede yatacak olana söğütler mi istiyor” diye düşünür. O devir geçti. Durumun özeti üç kelimelik: Bir millet uyandı! Şimdi bu uyanışı sağlıklı bir şekilde, güven veren hedefler üreterek dayanışmayı güçlendirerek geleceğe taşıma zamanı. Zorbalık bir kişinin milyonlara zulmetmesi değildir, milyonların bir kişinin zulmünü kabul etmesidir! Bu kabul yok artık! *** İşin mücadele boyutunun yanında elbet insan yanı da var. Silivri’de ilk günler doğal olarak başında büyük bir ağırlıkla yaşarsın. Yeni bir yaşam kurmaktan geleceği örgütlemeye kadar t-onlarca durumu planlamak gerekir. Planlamayı yapınca daha kolay. Alışmak insanın en iyi ve en kötü duygusu. İyi; her koşulda yaşamak için yeni ortama alışmak gerekir. Kötü; zulmü kabul etmemek, alışmamak gerekir. Spor, hareket şart. Volta yeri 5 adıma 14 adım olsa da başını yukarı çevirince gökyüzü senin. Yürümek bedenin kitap okuması gibi bir şey. Zaman zaman kendini, “Ekrem İmamoğlu müzesinde” hissedeceksin. İnsanın yaşamı etrafını kuşatır. Keyiflidir aslında. Önümüz bayram. İlk gün sabah şu anonsu duyacaksın: “Tutuklu ve hükümlülerin dikkatine, Ramazan Bayramı’nızı kutlar, bir sonraki bayramda sevdiklerinizle olmanızı dileriz!” Ama senin direncin, senin etrafında oluşan umut ve mücadele ruhu milyonların bayramı oldu. Özgürlüğe çıktığın günü hayal ediyorum. Meydanlarda haykıracaksın: “Sizi yola baktırdım ama yere baktırmadım!” O günler yakındır. Asla yalnız değilsin!",https://www.cumhuriyet.com.tr/yazarlar/mustafa-balbay/imamogluna-mektup-silivride-ilk-gun-2312716
Mustafa Balbay,Atatürk’ün en büyük devrimi: Millet iradesi!,29 Mart 2025 Cumartesi,"İnsanlar ikiye ayrılır; tanıdıkça küçülenler, tanıdıkça büyüyenler! Mustafa Kemal Atatürk şüphesiz tanıdıkça büyüyen bir lider. Bunun ötesinde zamanla da büyüyen bir dünya lideri. 21. yüzyılda yaşanan hemen her uluslararası olay, milletleri etkileyen gelişme Atatürk’ün devrimlerini yeniden güncelliyor. Bu devrimleri yazan, sonraki kuşaklara aktaran aydınlarımızın yanı sıra pek çok yabancı yazar da yüzlerce yılda atılabilecek adımların bir kuşağa sığdırılmasını hayranlıkla kaleme almıştır. Lord Kinross’tan Paul Gentizon’a kadar. Zamanın işlemediği bir dehadır Atatürk. Gerçekleştirdiği devrimleri önem sırasına göre listelemek olanaksızdır. Günün gelişmeleri, “En önemlisi bu devrim” dedirtir. Kısa bir süre sonra meydana gelen bir olay, yine Atatürk’ün bir başka devrimini öne çıkarır. *** Saray’ın en güçlü rakibini tutuklatıp milletin iradesini hapse attığı şu günlerde Atatürk’ün bütün devrimlerinin toplamı şöyle de özetlenebilir: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milletin, iradesini özgürce kullanmasını sağlamak! Eğitimde atılan adımlardan Meclis’e yazılan “Egemenlik kayıtsız şartsız milletindir” tanımına, kadınların eşit yurttaşlık haklarından laikliğe kadar yaşamın her alanını aydınlatan devrimlerin özü, kula kulluktan özgür birey olmaya geçişin altyapısıdır. Milletimiz bu iradesini en somut biçimde sandıkta gösterir. Cumhuriyet tarihi boyunca kim sandıkta seçmene yön vermeye kalktıysa millet onu dinlememiştir. Zaman zaman onaylamasa bile “Daha güven veren bir seçenek yok” diyerek beğenmediği partiye de oy verdiği olmuştur ama iradesini teslim etmemiştir! AKP iktidarı bugün devlet idaresini teslim aldı, millet iradesini de tümüyle teslim almak istiyor. Millet ise beni bir dönem, birkaç dönem idare edebilirsin ama irademi teslim alamazsın diyor. “İrade” ile “idare”, “r” ile “s” harflerinin yer değiştirmesinden öte anlamlar içeriyor. Siyasi tarihimizde derin iz bırakacak günlerden geçiyoruz. 19 Mart sivil darbe ise 23 Mart da halk devrimi. 23 Mart sabahı Ekrem İmamoğlu’na tutuklama kararı verilirken milyonlarca kişi de onu cumhurbaşkanı adayı olarak görmek istediğini ifade etmek üzere sandıklara koşuyordu. 1 milyon 700 bin kayıtlı üyenin üstüne on kata yakın yurttaş irade bildirdi. *** Milletimiz sandıkta patlar. 23 Mart önseçimi önümüzdeki seçimlerin de provasıdır. CHP şöyle deme hakkına sahiptir: 3 günde 15 milyon oy topladık her yaştan! Önseçime çok kısa bir süre kala üyelerin yanı sıra isteyen yurttaşların da oy kullanabileceği açıklandı, bu sonuç alındı. Bugün saat 12.00’de İstanbul Maltepe’de miting var. Miting CHP’nin değil, milletin. CHP’nin bunu böyle okuduğunu görüyoruz. Önümüzdeki günlerdeki buluşmalar da yine bu zeminde sürmeli. Millet, “Yeter artık” diyor, CHP bu isteme karşı sorumluluk alıyor, öncülük ediyor! Şunu akıldan çıkarmamalı: İstanbul’a kayyum atamak için fırsat kolluyorlar! Toplumsal hafızanın biraz zayıfladığını, refleksin biraz düştüğünü hissettikleri an adım atacaklar. İmamoğlu tutuklanmasaydı önseçimin ardından kolları yeni bir iradeyle sıvayacaktı. O zaman aynı şekilde devam ettirmeli. Umut ve mücadele, gerilim ve heyecan, coşku ve kaygı dolu bir süreç Türkiye’yi bekliyor. Demokrasilerde iktidarlar, oyu milletten, meşruiyeti hukuktan alır. Hukuku çiğneyen iktidar, aslında kendi meşruiyetini çiğnemektedir! Millet bu gidişe karşı kaderini tayin etme iradesini kullanmak istiyor.",https://www.cumhuriyet.com.tr/yazarlar/mustafa-balbay/ataturkun-en-buyuk-devrimi-millet-iradesi-2313981
Mustafa Balbay,30 milyon imza,01 Nisan 2025 Salı,"Siyasi tarihimizin en pusulu ve pusulalı günlerinden geçiyoruz. Geçen haftadan bayram haftasına yansıyan gündem çok sıcak bir nisan ayını yaşayacağımızı gösteriyor. Pusulu diyoruz, iktidarın kendini korumak için ne zaman ne yapacağını kestirmek olanaksız. Pusulalı diyoruz, millet kaderine yön vermek üzere fiilen liderliği ele aldı, attığı her adımın devamında daha ötesini arıyor. Cumartesi günü gerçekleştirilen Maltepe mitingi bu bağlamda sonuç değil, başlangıçtı. İktidar, 12 yıl önceki Gezi eylemlerinden suç üretmek için çıtayı sürekli yükseltti ama altında kaldı. Gezi’den korku üretmek isterken tersi bir durum oluştu. Saraçhane’de 20 yaş altı bir genç grubuyla sohbet ederken sorduk: - Öğrenci misiniz? Biri hemen atıldı: - Öğrenci değil, Gezi’ciyiz! O genç 2013’te muhtemel ilkokuldaydı! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** CHP Genel Başkanı Özgür Özel cumartesi günü bayramlık ağzını açtı, Erdoğan’a özel turp tarifleri verdi. Bu hafta da doğal olarak bayramlaşmadan çok eylemleşme içinde! 23 Mart günü yurttaşların kendiliğinden gerçekleştirdiği sandık patlaması önümüzdeki seçimlerin de öncüsü! 23 Mart geleceğin habercisidir! Bütün mesele süreci yönetmek. Şu ana kadar ana hatlarıyla iyi yönetildiğini söyleyebiliriz. Birkaç günlük duyuru ile 15.5 milyon oya ulaşıldığına göre şimdi öne konan hedefi gerçekleştirmek içten bile değil: İmamoğlu için 28 milyon imza! Erdoğan’ın 28 Mayıs 2023’te aldığı 27 milyon 800 bin oya gönderme olarak belirlenen bu hedefe ulaşmak mümkün. Toplumda siyasi partiler üstü bir siyasal bilinç oluştu. Bir başka deyimle siyasi parti ayrılığı var ama siyasal amaç ayrılığı yok. 30 Ocak 2025’te Çağlayan Adliyesi’nde verdiği ifadeden sonra 13 partinin temsilcisi İmamoğlu’nun otobüsünün yanındaydı. Bugün o birliktelik çok daha güçlü. Bazen koşullar öngörülmeyen sorumluluklar verir. CHP’nin açılımını şöyle yapmak da mümkün: Cumhuriyet Herkes Partisi! Cumhur İttifakı tarafından dışlanan, adeta düşman ilan edilen ama teslim olmayıp direnen herkes CHP’nin çektiği lokomotife bakıyor. Cumhurbaşkanı adayı tutuklanan CHP, bir yandan milletin içinde çoğalıyor bir yandan İmamoğlu’nun büyümesinden payını alıyor. *** CHP işte bu tabloda olağanüstü kurultaya gidiyor. Kurultayın başlıca hedefinin İmamoğlu için toplanacak imza sayının 30 milyonu bulmasını sağlamak olacağını düşünüyoruz. Devamındaki soru şu: 30 milyon imza nasıl yönetilecek? Bunun için olağanüstü kurultayın topluma şunu dedirtmesi gerekiyor: CHP ülke sorunlarına hâkim, iktidarı devralmaya hazır! Bunun iki ayağı var: Kadro, strateji! İktidar medyasının döne döne atmaya hazırlandığı, “CHP’de iç kavga” manşetinin panzehiri güçlü bir kadro vitrini. Strateji için öncelikle AKP gerçeğinin halka iyi anlatılması gerekiyor. Kaderin çivesine bakın ki bütçenin hesabını vermeyen, örtülü ödeneği 10 yılda yüzde 1500 arttıran, beş müteahhide milyarlarca lira vergi avantajı sağlayan iktidar CHP’li belediye ihalelerinden suç çıkarıp başkan tutukluyor. Diplomasızlar 30 yıllık diplomada eksik arıyor. Şimdi milletin içinde çoğalma zamanı. 30 milyon imza toplumun bütün kesimlerine ulaşmak demek. Meydanları dolduran milyonların, imza sayfalarını da doldurması, devamında sandıkları doldurması demek.",https://www.cumhuriyet.com.tr/yazarlar/mustafa-balbay/30-milyon-imza-2314719
Mustafa Balbay,Suçun aslı!,22 Mart 2025 Cumartesi,"İmamoğlu’nun asıl suçları şunlar: 1- Erdoğan’ı dört kez yendi. 2- İstanbul Büyükşehir Belediye Başkanlığı’nı kazanmanın yanı sıra CHP’nin belediye meclisinde çoğunluğu elde etmesinde, 14 olan ilçe belediye başkanı sayısının 29’a çıkmasında en büyük rolü oynadı. 3- Sosyal yardımların AKP’nin yaptığından daha yukarı çıkabileceğini gösterdi. Sütten ucuz ekmeğe kadar temel gereksinimlere ulaşılmasını sağladı. Kreş ve kent lokantalarıyla sosyal belediyecilik kavramının içini doldurdu. 4- Feshane’den türbelere kadar İstanbul’un başta Osmanlı olmak üzere bütün tarihi eserlerinde AKP’li başkanlar döneminde olmayan restorasyonları gerçekleştirdi. 5- Metrodan sahillerin ortak kullanıma açılmasına kadar İstanbulluların günlük yaşamını kolaylaştıracak ve renklendirecek yatırımları artırdı. 6- “Vizyon 2050 strateji belgesi” ile İstanbul’da uzun erimli yapılacakları kayda geçirdi. Bunları gerçekleştirecek kadroyu oluşturdu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 7- Bütün bunları Türkiye’ye yaymak hedefiyle cumhurbaşkanı adaylığına soyundu. Hürriyet, “İmamoğlu’na yedi suçlama” diye yazmış. Asıl ilk yedi suç yukarıda. Devamı da var. En büyük suç, sonuncusu! *** Bu yedi suçtan sonra 19 Mart’tan beri yaşanan yedi gerçeğin altını çizelim. 1- İktidar cumhurbaşkanlığı seçimindeki en güçlü olası rakibini tasfiye etmeyi, demokrasiye, ekonomiye, iç barışa, uluslararası itibara, adalete, güvene tercih etti. Ne olursa olsun İmamoğlu tasfiye olsun! 2- Gözaltına alınanlar için şöyle bir tanım yapılabilir: İmamoğlu’nun olası cumhurbaşkanlığında hükümete girebilecek isimler. Tasfiye girişimi kişisel değil, kadrosal! 3- Bunu yaparken FETÖ’vari yöntemleri tercih etti. Maşallah Türk Ceza Yasası’nda madde bırakmamışlar. Gerçek suçlar bölümünde sıraladıklarımızı hayata geçirmek için sürdürülen bütün faaliyetler terör örgütüne yardımdan ihaleye fesat karıştırmaya kadar her türlü suça dönüştürülmüş. 4- Medya mahkemesinin başarıları karşısında şapka çıkarıp unvanını da yenilemek gerekir: Yüksek medya mahkemesi. İddianameler orada hazırlanıp infaz manşetten duyuruluyor. 5- Yaşananlar “sivil darbe”ye benzetilince iktidar tepki gösterdi. Tepkisinde haklı. Bu, darbeden de öte. Darbenin bile kendi hukuku olur. Burada nasıl bir hukuk uygulandığı belirsiz. Durmuş saat bile günde 2 kez doğruyu gösterir, bozuk saatin ne zaman ne göstereceği belli olmaz. Bunu yaşıyoruz. 18’inde diploma iptal, 19’unda büyük gözaltı. 23’ünde mahkemeye çıkış. O gün CHP’nin önseçim günü. Bu zamanlamayı yapıp, “Hukuka güvenin, yargı bağımsızdır” diyorlar. Bari aklımızla alay etmeyin. 6- Bu tabloda hedef açık: Erdoğan’ın yeniden seçilmesinin garanti olduğu, çok adaylı, çok partili cumhurbaşkanlığı seçimi! *** 7- Son madde yukarıdakilere karşın yaşananlar... Şöyle ki: CHP, milleti sokağa çağırmadı, millet CHP’yi sokağa çağırdı. Her şeyi hesaplayan iktidarın bunu hesaplamadığı anlaşılıyor. Ateş düştüğü yeri yakar derler. Sokaklara, meydanlara bakınca, ateş tüm Türkiye’ye düştü! Milyonlarca evden birer Ekrem İmamoğlu gözaltına alındı. İstanbul’dan sonra İzmir’de de eylem yasağı getirildi. Meydanları yasaklayabilirsiniz ama vicdanları nasıl yasaklayacaksınız? 19 Mart, önce CHP’yi kendi içinde birleştirdi, sonra muhalefeti. Bu birleşik bakışın ömrü, ortak strateji oluşturmakla ölçülür. İktidarın niyetini aktardık; seçme ve seçilme hakkının iktidar tarafından belirlendiği bir şahsımrasi rejimi! Bu, demokrasinin ölümü demek. İktidarı değiştirme umudunun bitimiyle birlikte seçimlerin anlamsızlığı demek. Buradan öteye köy yok! Yazıya son noktayı koyarken CHP’nin olağanüstü kurultayı toplama kararı açıklandı. Doğru bir karar. Kayyum olasılığına karşı kaderi beklemek yerine kaderini belirlemek!",https://www.cumhuriyet.com.tr/yazarlar/mustafa-balbay/sucun-asli-2311808
Mustafa Balbay,Açlık sebep Sokak sonuç!,26 Mart 2025 Çarşamba,"Önümüzdeki ayları, yılları şekillendirecek günlerin içindeyiz. İçimizde birbiriyle yarışan iki duygu var: - Güzel ülkemiz hâlâ böylesine vicdansız, vahşi hukuksuzluklara mı sahne olacak hüznü... - Milletin uyanışının, itiraz sesini yükseltişinin yarattığı tarifsiz umut ve mücadele sevinci... Birincisi durum, ikincisi çözüm. İkisinin toplamı içinden geçtiğimiz gerçek. Saray’ın hedefi ise şu: Mevcut cumhurbaşkanının seçilmesinin garanti olduğu, göstermelik bir iki adayın yanına konduğu çok adaylı seçim! Bunun somut örneği dibimizdeki Suriye’de yaşandı. 26 Mayıs 2021’de yapılan seçimlerde üç aday vardı; mevcut başkan Beşşar Esad ve adaylığı kabul edilen Ahmet Marey ile Sallum Abdullah. Beş adayın da başvurusu kabul edilmedi. Sonuç; Esad yüzde 95! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye yukarıdaki örneğe gidiyor. Hem böyle bir tehlike var hem bu tehlikeyi önleyebilecek toplumsal, siyasal güç! İmamoğlu ve kadrosunun tutuklanmasına giden süreci iktidar çevresi şöyle okumaya devam ediyor: 1- İmamoğlu üç gün sonra unutulur. Taş çatlasa bir ay sürer. 2- CHP’nin kurultayı yine yeni iç çatışmalara sahne olur. Şu günlerdeki yükselişi taşıyamaz. Her ikisi de aynı zamanda CHP ve belediye başkanlarına hukuk görünümlü operasyonların niçin yapıldığını gösteriyor. CHP Genel Başkanı Özgür Özel’in bu büyük saldırıyı göğüsleyip terse çevirip karşı tarafa püskürtmesi Saray’daki hesabın sahaya uymadığını gösteriyor. İktidar oligarşisi yukarıdaki iki hesabın yanında bir başka iki şeyi de hesap edemedi: 1- Ekonomiden gelen dalga. 2- Dipten gelen dalga. Her ikisi birbirinden etkili. Ekonomide damla damla biriktirilen döviz, kova kova harcandı. Önceki gün bir grup iş insanı ile sohbet ettik, durumu şöyle özetlediler: Üç günde yüzde 5 fakirleştik! Bunun millete yansıması çok daha ağır. Buna karşın dipten gelen dalgayı da hesap edemedikleri gibi baş edemiyorlar da! Başlangıç itibarıyla CHP, halkı sokağa çağırmadı, halk CHP’yi sokağa çağırdı. CHP de buna provokasyonlara olabildiğince izin vermeden katıldı. İktidar oligarşisinin anlayacağı dilden yazmak gerekirse durum şu: Açlık neden, sokak sonuç! Açlık derken üç açlığı birden vurgulayalım: Mide, beyin, kalp. Türkiye’de önemli bir kesim artık yoksullukla değil, açlıkla baş etmeye çalışıyor. Gıda enflasyonunda rekorlar kırıyoruz. Güven, adalet, demokrasi açlıkları birbiriyle yarışıyor. Bütün bunların ucu sokağa çıktı! Ülkeyi terk edenlerin gerekçesi sadece maddi değil. *** Türkiye, AKP iktidarları döneminde üç büyük toplumsal çıkış yaşadı. 2007 Cumhuriyet mitingleri, 2013 Gezi eylemleri, 2017 adalet yürüyüşü! Cumhuriyet mitingleri adı üstünde cumhuriyete sahip çıkma ruhuyla yapıldı. Gezi, toplumun bir arada barış içinde yaşama özlemini göstermek içindi. Provokasyonlar kesinlikle kabul edilemez, Gezi temelde barışçı eylemdi. İki şeyi yoktu: Hedefi. Lideri. İktidar, “Madem yok, ben yaratayım” dedi. Aradan yıllar geçti, hâlâ buradan suç üretmeye çalışıyorlar. Adalet yürüyüşü Kılıçdaroğlu’nun siyasal yaşamının madalyasıdır. Daha öte bir şey olamadı. Şimdi İmamoğlu’nda vücut bulan bütün açlıklara karşı bir duruş var. Hiçbir şiddet ve nefret söylemine izin vermeden, meşruiyetten milim sapmadan direnme hakkını kullanmaya devam etmek gerekiyor. Önceki deneyimlerden alınan dersle hedefe ulaşıncaya dek uyanışı sürdürmek gerekiyor. Birlikte ayağa kalkmazsak... Cumhuriyet ortadan kalkacak!",https://www.cumhuriyet.com.tr/yazarlar/mustafa-balbay/aclik-sebep-sokak-sonuc-2313034
Mustafa Balbay,Çökertemeyince saldır!,10 Nisan 2025 Perşembe,"Erdoğan 26 Mart Çarşamba günü partisinin grup konuşmasından sonra dünkü grup toplantısını da CHP’ye ayırdı. Dün AKP’nin İmamoğlu’na yönelik operasyonda 4-0 yenik durumda olduğunu yazmıştık. Bu yenilgilerin sonunda CHP’yi çökertemeyince çareyi saldırmakta buldu. İsmet İnönü’ye kadar gitti. Saray’ın en güçlü rakibini aşağı çekmekten, yapabilirse CHP’yi bitirmekten başka seçeneği yok. Çırpındığı da bu zaten. Dün de saklamadı, d-işine göre bir muhalefet istiyor! Saray’ın siyaset mutfağında kendisine sorulsun istiyor: - Haşmetlim, zatıaliniz nasıl bir muhalefet buyururlar? O da tarifini verecek: - Şöyle bir tarafı çok pişkin olsun, bir tarafı da çiğ! Böylece bazen pişkinlik yapma diyeyim bazen çiğlik olsun! *** Gündemde cunta tartışması var. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yargının “hakaret suçu” saydığı sözcükler arasında “cunta” yok. Cunta ağır bir siyasal eleştiri olarak kabul ediliyor. Ancak Erdoğan’ın 26 Mart’ta söylediği “yamyamlığın kitabını yazmışlar” cümlesindeki “yamyamlık” yasaya göre hakarete giriyor! Her şey bir yana Erdoğan’ın son iki grup konuşmasını sütuna yatıralım. Özeti şu: Yürütmenin başı olarak yasama organında yani TBMM’de yargının sahasına giren bir konuda en ileri saptamaları yaptı. Şu sözler Erdoğan’ın: - Turbun büyüğü daha çıkmadı. Bunun ne olduğunu onlar da biliyor! - Öyle şeyler ortaya çıkacak ki birbirilerinin yüzüne bakamayacaklar. - Soruşturma derinleştikçe itiraflar geldikçe her şey ortaya çıkacak. Aslında bu sözlerin yoruma ihtiyacı yok. Erdoğan, itirafçıların ortaya çıkacağından, onların her şeyi anlatacağından emin! Mübarek Saray’da turp tarlası var, yeni turplardan da emin! Yasama, yargı, yürütme gücünü elinde bulunduran, bunu da çekinmeden ilan eden kişiye ya da gruba ne denir? Demokrasinin nadide çiçeği mi? Kurumlara saygının timsali mi? Hukuk devleti örneğinin en güzel fotoğrafı mı? Ne denir? *** Bugünün önemli konusu DEM Parti ile Erdoğan arasında yapılacak görüşme! Son anda bir terslik olmazsa sonunda beklenen zirve gerçekleşecek! Cumhur İttifakı’nın iki ortağı CHP’yi dışlamak, toplum gözünde küçük düşürmek, siyaset yapamaz hale getirmek için her şeyi yaparken DEM Parti ile sonsuz bir bahar yaşamak için bütün ezberleri bozması tarife muhtaç bir durum. Bütün güncel gelişmeler, beklentiler bir yana DEM Parti ile MHP’nin diyalog kurması iyidir. Birbirlerine uzaktan bakıp karşıtlık üretmekten iyidir! DEM Parti’nin öncülü HDP, MHP’nin ısrarları sonucu kapatma davası ile karşı karşıya kalmıştı. Geçelim. Gelinen noktada Bahçeli PKK için kongre tarihi verdi: 4 Mayıs Pazar günü Muş’un Malazgirt ilçesinde yapsınlar! Bu da oldu; MHP, PKK için kongre tarihi önerdi! Bakalım gerçekleşecek mi? Bugünkü Erdoğan-DEM heyeti görüşmesinden sonra bu konuda daha net yorum yapılabilir. Sızan haberlere göre zurnanın zırt dediği yer şu: Öcalan her şey yazılı olsun, kamuoyuna ilan edilsin diyor. Saray sözüm senettir diyor! Ortak nokta bulunmamış olsaydı bugünkü görüşme planlanmazdı, diye değerlendiriyoruz. Terörsüz Türkiye hepimizin özlemi. Ancak tutulan yolda şüphelerimiz var. Sadece sormakla yetinelim: CHP’yi terörle özdeşleştirip DEM’le terörsüz Türkiye planı yapmak işin içinde seçim hesabı olduğunu göstermiyor mu? PKK için kongre tarihi ve kongre yeri verip CHP’nin kongrelerinde antidemokratik unsur aramak Türkiye’nin demokrasi birikimine hakaret değil mi? Öcalan-DEM’le girilen sürece ısrarla ad konmuyor. Yoksa ad şu mu: Seçim süreci!",https://www.cumhuriyet.com.tr/yazarlar/mustafa-balbay/cokertemeyince-saldir-2317345
Mustafa Balbay,İmamoğlu yargılıyor!,12 Nisan 2025 Cumartesi,"İstanbul Belediye başkanı ve CHP’nin cumhurbaşkanı adayı Ekrem İmamoğlu tutuklandıktan 19 gün sonra dün hâkim karşısına çıktı. Ancak hâkimler ve savcılar İmamoğlu’nun karşısına çıkmadı, çıkamadı. O nedenle de dünkü iki davası 16 Haziran’a ve 11 Temmuz’a ertelendi. Bu durum davaların seyri konusunda bir fikir veriyor! FETÖ’nun kumpas davalarının çok kötü bir kopyası ile karşı karşıyayız. Silivri’deki daha ilk duruşma gösterdi ki elde İmamoğlu için hüküm verecek bir durum yok, dosya çevirecekler. Bu gidişle her yeni soruşturmayı eskisiyle birleştirip yığma yaparlarsa şaşırmayacağız. Ergenekon davalarında tam 23 iddianame birleştirilmiş, böylece kimin neyle suçlandığı karmakarışık hale getirilmişti. Tutuklu sanıkların tümünün sorgusu bitmek üzereyken 15-20 sanıklı yeni bir iddianame getirilir, mevcutla birleştirilir, biraz daha uzatılırdı. Bunu Silivri’de hâkimlere şöyle anlatmıştık: “İstanbul’dan Ankara’ya doğru yola çıkıyorsunuz... Tabela: Ankara 350 km, bir saat sonra 250 km... Bir saat daha gidiyorsunuz, Ankara 400 km! Yargılamanın kendisi işkence haline geldi.” *** Yukarıdaki örnekten yola çıkınca İmamoğlu’nu gerçek anlamda yargılamaktan kaçındıkları için benzer yollara başvurabilirler. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak davaların içeriğine, suçlamalara ve İmamoğlu’nun verdiği yanıtlara bakınca İmamoğlu’nun yargılanan değil, yargılayan olduğunu söyleyebiliriz. Dünkü ilk duruşma Silivri Ceza ve İnfaz Kurumları Kampüsü içindeki duruşma salonundaydı. Her şeyden önce duruşmaların cezaevi içinde olması bile başlı başına bir adalet sorunu. İmamoğlu hücresinden çıkarıldıktan sonra tam 16 demir kapı geçerek mahkeme salonuna girdi ama hâlâ cezaevi içindeydi! 20 Ocak’ta Ülke Politikaları Vakfı’nın düzenlediği “Hukuk ve Yargının Siyasallaşması” konulu konferansta konuşan İmamoğlu’nun, İstanbul Cumhuriyet Başsavcısı Akın Gürlek’in çocuklarının böylesi hukuksuzluklarla karşı karşıya kalmaması için çalışacaklarını söylemesi hakaret olarak algılandı. Daha İmamoğlu kürsüden inmeden soruşturma açıldı. Beş dakikada açılan soruşturmanın mütalaası üç aydır yazılamamış olmalı ki duruşma 16 Haziran’a ertelendi! Dünün ikinci duruşması daha vahimdi. 2015 yılında Beylikdüzü Belediye başkanı iken bir ihale sonrasında kamuyu zarara uğrattığı iddiası davaya dönüştü. Dava açıldı, dosya bilirkişiye gitti. Mahkemenin atadığı bilirkişi raporunu verdi: “İmamoğlu burada kamuyu zarara uğratmamış, kâr etmesini sağlamış!” Bunun üzerine bir bilirkişi daha... O da aynı sonuca vardı! İlle de bir bilirkişinin su 100 derecede buzlaşır demesini istiyorlar. Olmayınca dava dokuzuncu kez erteledi. 11 Temmuz’da görülecek! *** Özene bezene hazırlanmış ilk davalar böyleyse 23 Mart tutuklamasına konu olanları dört gözle bekliyoruz! Dünün özeti ikinci duruşmadaki İmamoğluhâkim diyaloğu idi. Hâkim önündeki bilgisayarın ekranını dik tutunca, başı görünmez oluyor. Ya da hâkim başını bilgisayarın arkasına konumlandırıyor. İmamoğlu savunmasına başlarken soruyor: - Böyle mi devam edeceğiz hâkim bey? “Nasıl?” - Yüzünüzü göremiyorum. Bilgisayar ekranı kapatıyor. Hâkim ekranı indiriyor. İmamoğlu, hâkimin yüzüne bakarak savunma adı altında yargılamasına devam ediyor: “İstanbul’u üç kez kazandığım için buradayım. Başka hiçbir suçum yok. Beni terörle ilişkilendirmeye kalkanın alnını karışlarım. Bana bakan Türk bayrağını görür, Atatürk’ü görür.” Davanın, davaların özeti bu! Başka yorum yok!",https://www.cumhuriyet.com.tr/yazarlar/mustafa-balbay/imamoglu-yargiliyor-2318013
Mustafa Balbay,Trump pandemisi ve Türkiye,09 Nisan 2025 Çarşamba,"2020’nin başından itibaren “pandemi” sözcüğü gündemimize girmişti. Salgın bir hastalığın tüm ülkeye ve dünyaya yayılması... Trump sadece ABD’ye başkan olmadı, aldığı kararlarla attığı adımlarla dünyayı etkileyen bir kural bozucu, kural koyucu oldu. Bunların sonuçlarının ne olacağını şu aşamada kestirmek mümkün değil. Bir yanıyla sömürgecilik dönemine benziyor; ben yaptım oldu ya da kural ve kral benim! Trump’ın başta Çin olmak üzere dünyaya koyduğu vergi, silah olarak doların kullanıldığı bir savaş demek. Küresel ölçekte bakınca Trump için Ortadoğu, Karadeniz, Rusya, hatta AB ikincil... Asıl hedef Çin. Ancak Çin, uzun zamandır bugünlere hazırlıklıydı. Sessiz, derinden ve sabırla ilerledi. Bu süreçte Trump’ın attığı her adıma aynı ölçüde yanıt vererek devam edecek. Birinci ve İkinci Dünya Savaşı’nın ekonomi politikteki adı, paylaşım savaşıdır. Trump yeni bir paylaşım savaşının vergisini ateşledi. *** Trump’ın birinci döneminde beş kez büyük kriz yaşayan Türkiye’yi ikinci dönemde ne bekliyor? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun ilk yanıtı 16 Mart’ta Trump’la Erdoğan arasındaki telefon görüşmesinde verildi. İletişim Başkanlığı o gün, görüşmede iki ülke arasındaki temel konuların ele alındığını açıkladı. İktidar medyası da Trump’ın Erdoğan’a şunu söylediğini yazdı: “Bölgede sizinle çalışacağız!” Trump’ın bölge için neler tasarladığı belli! Gazze’yi Filistinlilerden “temizleyip” buraya turizm kuleleri dikmekten Suriye’de İsrail’e karşı iyi huylu bir yönetim oluşmasını sağlamaya kadar... Türkiye bu politikaların neresinde olacak? Trump’ın daha, “AB’nin güvenliğinde artık biz yokuz. Kendi başlarının çaresine baksınlar” sözlerinin mürekkebi kurumadan Ankara karşılık verdi: - AB’nin güvenlik sorununu biz çözeriz. AB, Türkiye’nin kapısını çalmaya mecbur olacak! Bu demecin anlamı açık! İktidar, “Biz AB’nin jandarması ve göçmen deposu oluruz” diyor. Böylece daha AB’nin nasıl yol yürüyeceği belli olmadan AKP, “En kullanışlı benim” demiş oldu. Önceki gece Trump’la Netanyahu arasındaki Türkiye diyaloğu da buna paraleldi. Trump Netanyahu’ya, “Türkiye ile aranda sorun olursa ben çözerim” mesajı verdi. Arkasından da açıklık getirdi; “Rahip Brunson olayını birlikte çözmüştük!” Trump önümüzdeki dönemde sorun çıkarsa nasıl çözeceğini anlatmış oldu. *** AKP denklemi şöyle kurmuş görünüyor: AB’nin jandarması ve göçmen deposu... ABD’nin Büyük Ortadoğu Projesi (BOP) eşbaşkanı! Bunlar Türkiye’ye ne getirecek? Belki AKP iktidarının uzamasını sağlayabilir! Bunun dışında ne iç güvenliğimize ve ekonomimize ne de dış güvenliğimize getireceği bir fayda yok. Korkarız tersi söz konusu! İktidar alternatifi olarak giderek toplum katındaki kabulü artan CHP’nin yukarıda özetlediğimiz denklemi dikkatte tutarak siyaset üretmesi gerekiyor. İktidarda kim olursa olsun Türkiye’nin bölgedeki ağırlığı reddedilemez. Bütün mesele bu ağırlığın nasıl kullanılacağı! AB-ABD, Türkiye’de kendi çıkarlarına uygun bir yönetim ister. Buna kızarak atılacak bir adım da sağlıklı olmaz. Türkiye, coğrafyası gereği dışa kapalı bir ülke olamaz. Önceliği Türkiye’nin bağımsızlığına, ülke yararına veren bir siyaset üretmek kaçınılmaz. AKP iktidarı bu konulara hep şu pencereden bakıyor: - Parti olarak ne kadar işime yarar, beni ne ölçüde güçlendirir! Çevremizdeki ülkelerle hangi sorunu yaşadıksa temel nedeni bu oldu!",https://www.cumhuriyet.com.tr/yazarlar/mustafa-balbay/trump-pandemisi-ve-turkiye-2317011
Mustafa Balbay,İmamoğlu ile 45 dakika,05 Nisan 2025 Cumartesi,"Önceki gün öğle saatlerinde İstanbul Belediye başkanı ve CHP’nin cumhurbaşkanı adayı Ekrem İmamoğlu ile tutuklu bulunduğu Silivri’deki Marmara Ceza İnfaz Kurumu içinde yer alan 9. nolu cezaevinde görüştük. Yıllar sonra ziyaretçi olarak gittik ama her şey tanıdıktı. Göz tarama işleminden, üzerimizdeki bütün cisimleri çıkarıp ince aramadan sonra ikinci göz tarama ile tek kişilik geçime uygun yüksek, kalın demirli turnikeden geçtik, görüş bölümüne geldik. İmamoğlu’nun ziyaretçisi çok olduğu için avukat görüş bölümünde de bir oda ayırmışlar. Yan yana odaların her biri beşer metrekarelik. Aramızda yarım metre kadar genişliğinde, bir metre yüksekliğinde üzeri ahşap kaplama duvar var. Karşılaşınca miting alanını selamlar gibi iki ellerini açtı, kucaklaştık. Koyu renk gömlek üzerine yelekle günlük çalışma temposu içindeydi. *** Görüş günümüzde CHP’nin olağanüstü kurultayına 3 gün vardı. İmamoğlu’nun ana gündemi buydu. Düşüncelerinin ayrıntılarını dünkü Cumhuriyet’te aktardık; Özgür Özel’e tam destek, kucaklayıcı, birleştirici bir yönetim listesi... 6 Nisan kurultayını dört sözcüğe indirmek gerekirse, İmamoğlu’nun bakışı şu: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Yarış değil, barış kurultayı!” Kurultaya niçin gidildiğini kimsenin akıldan çıkarmaması gerektiğini özellikle vurguladı. 45 dakikalık görüşmede, unuttuğumuz olursa telefonla soracak bir durum olmadığı için listelediğimiz 15 konunun hepsini konuştuk. Her şeyden önce kararlılığında, başarıya gidecek bir mücadeleye katılma iradesinde hiçbir titreme yok. Hapisteki bir kişiye sorulabilecek en zor soruyu şöyle yönelttik: - Buradan çıkış için kafanızda bir takvimleme var mı? “Özgürlük mücadelesi gün, ay hesabıyla yapılmaz” dedi, devam etti: “Böyle bir zamanlama beklentisi insanı yorar. Ona hiç gerek yok. Tutukluluğumun üçüncü gününde sizin Cumhuriyet’te yazdığınız mektubu okudum. Havalandırma genişliğini 5 adıma 14 adım yazmışsınız. Ben o duvara bakınca duvar görmüyorum, ufku görüyorum. Ben nerede olursam olayım, CHP’deki değişimden sonra Türkiye’deki değişimin de gerçekleşmesinde rolüm olacak. Birincilik gençlerin ama...” “Burun sızlatan” konulara fazla girmeden, hafif dokunduk, şöyle dedi: “Anadolu insanıyız. Ailemiz elbette çok önemli. Burada o hasreti yaşayacağız ama Dilek mücadeleci bir kadındır.” İktidar ve medyasının, “Şu kadar gün sonra unutulur” gibi yorumları olmuştu. Bu konuda yanıldıklarını vurgularken sözü ağzımızdan aldı: “Unutulma ne kelime, biz burada unutulmaz bir mücadele, dayanışma, milletle bütünleşme ruhu sergileyeceğiz.” İmamoğlu, soruşturmaların içinin boş olduğunu, bir belediye başkanın çalışma arkadaşlarından, olağan faaliyetlerinden suç örgütü yaratıldığını vurgulayıp durumu şöyle özetledi: “Beni tutukladılar, şimdi turp arıyorlar!” *** Yan yana görüşme bölmelerinde kimsesizlerin avukatı, TİP Hatay Milletvekili Can Atalay’la kurallar çerçevesinde el sıkımı selamlaştık. Bir etkinlikten az önce gelmiş gibiydi. Şişli Belediye Başkanı Resul Emrah Şahan dimdik, sıcak gülüşüyle selamladı, “Bu da geçecek” diye seslendi. Ayşe Barım iki avukatla görüşürken iki elimizi uzatıp ayaküstü selamlaştık, “Hayatın gerçekleri senaryoları da aşıyor, geçer bu günler” cümlesini diyebildik. Farklı müvekkiller için gelen avukatların hemen tümü İmamoğlu ile de görüşmeye çalışıyordu. İmamoğlu 6 Nisan sonrası yeni bir çalışma takvimine hazırlanıyor. Ayrılırken kendisine Napolyon’un bir sözünü armağan ettik: “Yeryüzünde taklit edilemeyen tek şey, cesarettir.” İmamoğlu cesaretine cesaret ekleyip geleceğe bakıyor!",https://www.cumhuriyet.com.tr/yazarlar/mustafa-balbay/imamoglu-ile-45-dakika-2315956
Mustafa Balbay,Baltacı bakan,16 Nisan 2025 Çarşamba,"Milli Eğitim Bakanı Yusuf Tekin makamına gitmese, bakanlığa hiç uğramasa, yani eğitime hiç dokunmasa durum bundan daha kötü olmaz. Muhtemel daha iyi olur! Eğitimin taraflarının karşılıklı diyaloğu ile gündemdeki sorunlara çözüm yolu bulunur! Eğitimin hiç değişmeyen, hatta derinleşen konularının yanı sıra bakan Tekin iki yeni açıklamasıyla gündeme oturdu: 1-Proje okullarındaki öğretmenlerin 8 bininin yeri değiştirildi. 2-İmamoğlu’nun tutuklanmasını protesto eylemlerinde gözaltına alınanlar, tutuklananlar eli baltalı olanlar dedi. İktidar, öğretmenliği aşkla yapılan bir meslek olmaktan çıkarıp arka bahçe kadroları haline getirmek için her şeyi yapıyor. Tam istediği dozda eğitim verecek kişiyi bulamazsa sözleşme yapıp eğitimi, eğitim dışı kurumlara ortak ediyor. Ücretli öğretmenden sözleşmeli öğretmene kadar beş ayrı statüde öğretmen yapısı oluştu. Her birinin kendi içinde çözülmesi gereken sorunlar var. Atanmayan öğretmenler, atamada mülakat konunun daha derin ve acı yanı! *** Proje okullardan alınıp başka okullara gönderilen öğretmenler konusu neresinden tutsan elinde kalıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Her şeyden önce üç kez verilen ara tatilden sonra eğitim yılının son düzlüğüne giren öğrencilere ve öğretmenlere tam bir soğuk duş! Üniversite sınavına girecek olanlar için bambaşka bir felaket. Diyelim ki tamamen iyi niyetle öğretmenlerin yer değiştirmesine ilişkin bir karar alındı. Neden nisanda? Az önce vurguladığımız gibi tam bir odaklanmayla iki ay daha eğitim görecek öğrencilere bu reva mı? Öğretmenler yeni görev yerine daha sonra gidecek olsa bile nisan ortasında neden açıklanıyor? Haziran sonu çuvala mı girdi? Buna öğrenciler ve aileleri karşı çıktı. Günlerdir liseler eğitim yeri değil eylem yeri! Öğretmenlerini kaybeden öğrenciler, iktidarın biat dayatmalarına inat seslerini yükselttiler. Bizim de okul sıralarında okuduğumuz “Andımız” 2013 yılında kaldırılmıştı. O gün bebek olanlar bugün lisede. Ve o öğrenciler önceki gün okul bahçesinde Andımız’ı okuyorlardı! Aynı süreçte Tekin liseyi bitirip üniversiteye giden öğrencilerin eylemlerine de “balta” sertifikası verdi! Dedi ki: “O eylemlere katılanlar değil, onların protesto hakkını engellemeye girişen eli baltalılar gözaltına alındı!” Baltacı Tekin bakan zahmet edip içişleri bakanına sorsa onların büyük çoğunluğunun öğrenci olduğunu anlardı. Kaldı ki tutuklananların büyük bölümü kamuoyu baskısının da etkisiyle serbest bırakıldı. Keşke bakan “baltasıyla” değil, “bal tasıyla” konuşsaydı. Öğrencilerin hakkını aramasına sevindiğini, şiddete başvurmamak şartıyla bunun temel bir hak olduğunu söyleseydi... *** Pek çok alanda olduğu gibi eğitimde de karamsarlığı ve umutluluğu içinde barındıran bir süreçteyiz. Karamsarlık, karşılaştığımız sorunların ciddiyetinden. Bu sorunları çözmek yerine katlayan anlayışın giderek densizleşmesinden. “Kültürel iktidarımızı kuramadık” diye başlayan bağnazlıklardan... Umutluluk, bütün dayatmalara karşın toplumun ciddi bir kesiminin bilimsel eğitimi inatla, ısrarla istemesinden. Bunun için maddi manevi her türlü çabayı göstermesinden. AKP’den başka iktidar görmemiş gençler, “Böyle gelmiş böyle gider” demiyor. Daha iyi nasıl olur, onu arıyor. Gençler, Ekrem İmamoğlu’nun esaretini ve cesaretini içselleştirdi. Onun mücadelesiyle kendi sorunlarının çözüm yolunu birleştirdi. Buradan büyük bir enerji doğdu. Bütün mesele bu enerjiyi yönetme",https://www.cumhuriyet.com.tr/yazarlar/mustafa-balbay/baltaci-bakan-2319179
Mustafa Balbay,AKP 4-0 mağlup!,08 Nisan 2025 Salı,"CHP’nin 21. olağanüstü kurultayından sonra gelinen noktanın özeti şudur: İktidar İmamoğlu’na yönelik hukuk kılıflı operasyonundan murat ettiği hiçbir şeyi elde edemedi. İktidarın bu konudaki hedeflerini ve sonuçlarını dört ana başlıkta toplayabiliriz. Birincisi hedef, CHP’nin kendi içinde çalkalanacağı, kılıçların çekileceği, hançerlerin havada uçacağı, partinin birbirine gireceği yönündeydi. Buradaki tanımlamalar bizim değil, iktidarın yarı ve tam resmi yayın organlarının. Bunda CHP’nin 4-5 Kasım 2023 38. olağan kurultayının 49’a 51 sonuçlanmasının da payı vardı. Bu yarılmanın devam edeceği, etmezse ettirileceği hesabı yaptılar. Aynı delege 17 ay sonra yüzde 90 Özgür Özel dedi. Bu tam bir güvenoyudur. Büyük bir güç ve sorumluluktur. CHP delegesi Ekrem İmamoğlu’nun yorumuna katıldı, bu kurultay yarış değil barış kurultayı dedi. Böylece iktidar ve medyasının en büyük beklentisi çöktü. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** İkinci yanılgı, İmamoğlu’nun üç gün, bilemedin bir ay sonra unutulacağı, bunun da ötesinde hakkındaki iddialar köpürtülerek aşağı çekileceği yönündeydi. Yani tam bir itibar suikastı! Bunun için her şey hazırdı. “Diploması sahte”, “Belediye değil suç örgütü yönetiyor”, “Seçimleri terör örgütüyle işbirliği yaparak kazandı”... İmamoğlu’nun yakın çalışma ekibini de işin içine katarak suçlamayı katmerli hale getirdiler. Bunlar da ters tepti. İmamoğlu hazırlıklı olduğu bu saldırılara şu aşamada verilebilecek en etkili şekilde yanıt verdi. Perşembe günü Silivri’de yaptığımız görüşmede İmamoğlu’nun kısa, orta, uzun vadeli plan yaptığını gözlemledik. Üçüncü yanılgı, İmamoğlu’nun tutuklanmasına gösterilecek tepkinin sadece CHP’lilerle sınırla kalacağı, toplumun büyük kesiminin kayıtsız kalacağı öngörüsüzlüğü oldu. 12 yıl önceki Gezi eylemleri dün olmuş gibi soruşturmalar açılarak topluma, “Sakın sokağa çıkayım demeyin. Her adımınızdan suç üretiriz” mesajı haftada üç doz verildiğinden İmamoğlu için herhangi bir toplumsal dalgalanma olmayacağı düşünüldü. Bu da ters tepti. Toplumsal uyanış İmamoğlu’nu da aştı. Her yaştan gençler İmamoğlu’nun şahsında kendi dertlerini, özlemlerini de haykırdılar. 298 genç bu nedenle hâlâ tutuklu. Dördüncü yanılgı ekonomide oldu. İktidar her hal ve şartta ekonominin gündemin ikinci sırasına düşmesinden memnun oluyordu. İmamoğlu operasyonunda ise öyle bir güvensizlik dalgası yayıldı ki piyasalar allak bullak oldu. 19 Mart’tan bu yana döviz patlamasın diye Merkez Bankası’nın kürekle fırına verdiği miktar 35 milyar doları buldu. *** Bu dört büyük yanılgının üzerine CHP’nin durumu ise şu: 1- Toplumla daha fazla bütünleşti. Hem üye sayısı arttı hem CHP çevresindeki yelpaze genişledi. 2- Öteki muhalefet partileriyle diyalog, işbirliği zemini arttı. 3- Özgür Özel genel başkanlığını perçinledi. Bütün bunları devamında Özel, kurultayda yarından itibaren atılacak adımları sıraladı. Daha çok meydanlara çıkılacak, daha çok kente gidilecek! Özel’in “cunta” söylemine iktidarın cunta rejimlerini aratmayacak bir söylemsel şiddetle karşılık vermesi önümüzdeki günlerde atacağı adımların habercisi! Görüldü ki “Bakanlar Kurulu” yok, “bakanlar korosu” var! Hep bir ağızdan had bildirdiler! Demokrasilerde haddi millet sandıkta bildirir! Bunun dışındaki had bildirmeler haddi aşmak olur!",https://www.cumhuriyet.com.tr/yazarlar/mustafa-balbay/akp-4-0-maglup-2316719
Mustafa Balbay,Ukrayna-Rusya savaşını ABD kazandı!,27 Şubat 2025 Perşembe,"Aralık 1991’de Sovyetler Birliği’nin çökmesinden sonra yaşanan karmaşaya benzer bir sürecin içinden geçiyoruz. O günlerde, dağılan Sovyetler Birliği’nin etki alanı içindeki coğrafyalarda nasıl bir yeniden yapılanma olacağı, strateji uzmanlarından siyasetçilere her kesimin yanıtını aradığı soruydu. En ileri giden Fukuyama oldu, “Tarihin Sonu” diye yazdı. Fukuyama 1992’de yazdığı kitaba sürekli yama yapıyor ama tutmuyor. Zira dünyaya yama tutmuyor! Güncel konu Ukrayna’da 1991 sonrası başlayan gelecek arayışının yeni, acıklı bir aşaması yaşanıyor. 24 Şubat 2022’de Rusya’nın Ukrayna topraklarına girmesiyle başlayan savaşın üçüncü yılındayız. Sırtını ABD’ye ve AB’ye dayayıp NATO üyeliğiyle küresel güvenlik şemsiyesi altına gireceğini umarak Rusya’ya kafa tutan Ukrayna, resmen ABD sömürgesi oluyor. Topraklarının beşte biri Rusya işgali altındaki Ukrayna’nın Devlet Başkanı Zelenski yarın ABD’de olacak. Son anda değişiklik olmazsa Trump’la teslimiyet antlaşması imzalayacak. *** Ukrayna’nın bugünkü noktaya gelişi derslerle doludur. 2004’teki “turuncu devrim” büyük bir halk hareketi olarak dünya gündeminde uzun süre yerini aldı. Halk demokrasi istiyordu, yolsuzlukların ortadan kaldırılmasını istiyordu. Bu özlemlere karşılık verecek siyasi hareketler ise iki ana kampa bölündü: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Rusya yanlıları ve Batı yanlıları. Alınan oylar ise yüzde 52’ye 48 gibi başa baş denebilecek dengedeydi. Ne yazık ki bu iki büyük kamptan “Ukrayna yanlısı” diye tanımlayabileceğimiz ortak paydaları artırmaya yönelik bir ruh çıkmadı. Zelenski’nin siyasi kariyeri ayrı konu, Rusya ile girdiği savaşta yukarıda özetlediğimiz duruma karşılık gelecek bir ivme yaratamadı. Tek çıkış yolu olarak ABD-AB desteğini gördü. ABD’nin yeni başkanı Trump da Zelenski’ye özetle dedi ki: “Buraya kadar. Üç yılda senin için harcadığım para 400 milyar doları buldu. Savaşı bitirelim, bunları tahsis edeceğim bir anlaşma yapalım!” Biz, kılavuzu ABD olanın ülkesi kandan kurtulmaz diyorduk. Bunun yanına şunu eklemek gerek: Kılavuzu ABD olanın ülkesi işgalden kurtulmaz! Yarından itibaren ABD, Ukrayna’nın başta lityum, titanyum, uranyum olmak üzere bütün madenlerine yumulacak. Dünyadaki toplam maden rezervlerinin yüzde 5’ine sahip olan Ukrayna’nın tarım bereketi de tahıldan ayçiçeğine kadar sınırlarını aşacak ölçekte. Bu alanlarda neler yapılacak henüz bilinmiyor. Bilinen tek şey şu: Ukrayna’nın altını üstüne getirecekler! *** Peki kılçıklı bir soru sorsak: Türkiye’deki madenlerin işletme durumu nasıl? Daha çok ölümlü bir kaza ya da üstü örtülemez bir çevre katliamı yaşandığında gündeme gelen Türkiye madenciliği “yarı sömürgecilik” diyebileceğimiz koşullarda ilerliyor. AKP iktidarından önce verilen maden ruhsatı sayısı 2 binin altındayken son 15 yılda verilen ruhsat 390 bin! Bu ruhsatların kapladığı alan Türkiye yüzölçümünün yüzde 60’ı! Bunların içinde milli park ilan edilmiş bölgeler var. Örneğin Muğla’daki doğal koruma alanlarının yüzde 85’ine maden ruhsatı verildi. Kaz Dağlarının yüzde 80’i bu kapsamda. Özellikle altın madeni bağlamında üretimin yüzde 90’ı yabancı işletmeciler aracılığıyla yurtdışına gidiyor. Yurt madenciliğinin gelişmesini elbette her yurtsever ister. Günlük yaşamımıza bakınca madenlerden vazgeçmek mümkün değil. Ancak bu yarı sömürge koşullarında olmamalı. Bedeli çevre katliamı olmamalı! Böyle olursa adı ruhsat değil, ruh sat olur!",https://www.cumhuriyet.com.tr/yazarlar/mustafa-balbay/ukrayna-rusya-savasini-abd-kazandi-2304157
Mustafa Balbay,Dip-leme!,26 Şubat 2025 Çarşamba,"İktidarın attığı akıldışı adımları bir aşamadan sonra ciddiye almak zorlaşıyor. İmamoğlu’nun diploma işi düğün çorbasına döndü. İşe evrakta sahtecilik, hileli işlem gibi yüz kızartıcı suçlamalarla başladılar. “Kendisi bir şey yapmasa bile bir el ona yardımcı oldu” noktasına getirdiler. Hani “Hiçbir şey olmadıysa bile mutlaka bir şey oldu” anlayışı var ya! Onu burada nasıl işleteceklerini arıyorlar. İmamoğlu, üniversite öğrenimine Kıbrıs’ta başlamış, yatay geçişle İstanbul Üniversitesi’nde devam edip buradan diploma almış. Bütün mesele bu! Diploma gerçek mi? Evet. Yatay geçiş yasaya uygun olarak üniversite yönetiminin kararıyla mı olmuş? Evet. İmamoğlu dışında aynı anda bu haktan yararlanan var mı? Evet. Toplam 51 kişi! 50 kişiye hiç dokunulmuyor, sadece İmamoğlu diploması için İstanbul başsavcısı harekete geçiyor. Bundan sonrası Aziz Nesin’in işi! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** İmamoğlu’nu ifadeye çağırırken konu yazılmamış. Belki yolda karar verecekler! Bize göre bu soruşturma son derece eksik başlatılmıştır. İmamoğlu bu suçu 50 kişi ile birlikte işlemiştir. O zaman örgütlü suçlara girer! Demek ki 51 kişi bir araya geldi ve çıkar amaçlı suç örgütü kurmakla kalmadı aynı zamanda çeteleşti! Türkiye, KKTC’yi tanıdığına göre orası ayrı bir devlet. Demek ki suç aynı zamanda uluslararası bir boyuta da sahip. Üstelik KKTC’yi terk ettiği için milli değerlerimize hakaret de söz konusu! Bize göre üniversite diploması yetmez, lise diploması da incelemeye alınmalı. Buna başlarken esas ilkokul olmalı. Yok yok bu da yetmez, doğumdan başlamalı. Ya Anadolu’da yapıldığı gibi askere erken gitsin diye doğum tarihi bir yıl erken yazıldıysa? O zaman ilkokula henüz yedi yaşını doldurmadan başladı demektir ki bu yasalar önünde büyük bir suç! O yaşta suç işlemeye başladığına göre demek ki hep suça meyilli bir hayat yaşadı. Bu durumda ilkokul diploması ile birlikte ortaokul ve lise diploması da geçerliliğini yitiriyor. Bu zaman diliminde onu bu suça teşvik edenler de bulunup siyasal yasaklı hale getirilmeli. Bu diplomaları göstererek yaptığı her iş de sakatlandığına göre mal varlığına el konmalı. Hemen kayyum atanmalı. Diploma da ayrı bir kayyuma verilmeli, bundan sonra o kullanmalı! *** Eski YÖK Başkanı Prof. Yusuf Ziya Özcan’ın, “Başkanlığım döneminde Erdoğan’ın üniversite diplomasını sordurdum, hiçbir iz bulamadım” dediği bir ülkede... Yüksek Seçim Kurulu’nun, “Erdoğan’ın diploması var mı yok mu bizi ilgilendirmez, beyan esastır” dediği bir ülkede... AKP iktidarının ilk yıllarından itibaren 8-10 yıl boyunca FETÖ’nün üniversiteye giriş sınav sorularını çalıp binlerce yandaşına dağıttığı, giderilmesi zor yaraların açıldığı bir ülkede... Kamu personeli seçme sınavı sorularının da yine FETÖ tarafından çalınıp yandaşlara verilerek devlete binlerce haksın girişin olduğu bir ülkede... Mülakat sisteminin devam ettiği, yazılıda çok yüksek alıp mülakattan çok düşük verilerek elenenlerin intihar ettiği bir ülkede... İmamoğlu’nun 35 yıl önceki yatay geçişinden suç aranıp diploma iptali için olağanüstü çaba harcanıyor! Bu diploma işi değil... Siyasetin iyice dibe vurduğunun göstergesi... Diploma değil... Dip-leme!",https://www.cumhuriyet.com.tr/yazarlar/mustafa-balbay/dip-leme-2303783
Mustafa Balbay,FETÖ’den tanıyoruz!,20 Mart 2025 Perşembe,"Dün Cumhuriyet tarihinin en karanlık günlerinden birine uyandık. Yaşananlar sadece Ekrem İmamoğlu’na değil; İstanbul’a, CHP’ye, Türkiye’ye yönelik büyük bir operasyon! Gözaltı listesinden hemen sonra “suç listesi” de yayımlandı. Gördük ki Türk Ceza Yasası’nda madde bırakmamışlar. Terörden evrakta sahteciliğe, ihaleye fesat karıştırmaktan rüşvete tüm “suçları” sıralamışlar. Aklımıza Hitler’in propaganda bakanı Goebbels’in şu sözü geldi: “Öyle büyük bir yalan üret ki kimse karşı çıkamasın.” Gelinen nokta hukukla tarif edilemez. Kocaman bir çuval oluşturup içine her şeyi koymuşlar. Buna dosya değil, çuval demek gerek. Böylesi çuval davalar, tarihten biliyoruz ki çuvallama ile sonuçlanır! *** Goebbels’in sözüyle girdik ama çuval davalarını biz FETÖ’den tanıyoruz. O davalarda da toplum ürkütülmüş, “Bu kadar büyük suçlamanın yüzde biri doğru olsa bile felaket” duygusu yaratılmıştı. Yine o dönemin “gazetecileri” medya mahkemesini kurmuş, “hukukçuları” da “Sabredelim, hukuk işliyor” nakaratlı cümleler kurmuştu. Bugün de özellikle CHP’nin önseçim kararı almasından sonra benzer bir düğmeye basıldı. Gelinen nokta siyasetle de tarif edilemez. “Bu operasyon siyasaldır” tanımı çok yavan kalıyor. Bu operasyon bir hukuk devletinin bütün temel ilkelerine karşı yürütülüyor. Dünyada da yankısı şöyle oldu: Erdoğan en güçlü rakibini tasfiye ediyor! Sonuçları ne olursa olsun bunu hedeflemiş görünüyorlar. Rakibi tasfiye etmenin yanında onun temsil ettiği partiyi, CHP’yi ve üyelerini de etkisiz hale getirmeyi hedefliyorlar. O zaman bunun adını da net koymak gerekir? Bu bir darbe girişimidir. Gelecek darbesi girişimidir. Türkiye’nin birikimini tükettiler, bugününü bitirdiler. İnsanların gelecek umudu beslemesine de izin vermek istemiyorlar. İmamoğlu ile birlikte gözaltına alınanların pek çoğunu kamuoyu da yakından tanıyor. Onlar için şunu söylemek mümkün: İmamoğlu, cumhurbaşkanlığını kazandığında ülkeyi yönetecek kadro! İşte hedef bu kadroyu da ortadan kaldırmak. Her biri kendi alanında ciddi birikimlere sahip, enerjisi yüksek kişiler. Böylece sadece İmamoğlu’nu değil, bir kadroyu da devre dışı bırakma girişimi var. Medya mahkemesinin paylaşımlarından anlaşılan o ki yakın geçmişteki operasyonlarda gözaltına alınmış, tutuklanmış kişilerden bazılarına “Ceza almayacaksın, senin başına bir şey gelmeyecek, yeter ki istenilen şekilde ifade ver” seçeneği sunulmuş! Bunları da FETÖ davalarından çok iyi biliyoruz! Böylece şunu demeye hazırlanıyorlar: - CHP’lileri CHP’liler ihbar etti. Biz bunun üzerine harekete geçtik! *** Bir başka açıdan bakıldığında gelinen nokta, iktidarın korku dozunun en yüksek düzeye çıkmasıdır. En çok korkutan, en çok korkandır aynı zamanda. Sadece rakibini değil, tüm kadrosunu yok etmeye girişmek! Bu başarılabilir mi? Kısa vadede başarılmış gibi görünse de siyasi tarihimiz bunun onlarca örneğiyle doludur. Olağanüstü dönemlerin iki temel özelliği vardır: 1- Hukuksuzluk. 2- Ufuksuzluk. İkisini de yaşıyoruz. Bu durumda kısa vadede yapılması gereken şu: 23 Mart önseçiminin en güçlü şekilde olmasını sağlamak. Dünkü yazımızın başlığını yineleyelim: Sen sandığa gidersen... O Saray’dan gidecek! Türkiye, dünyada “Seçim yapılamaz bir ülke” olarak algılanmaya doğru gidiyor. Önseçimin gücü bu havayı da dağıtabilir. Patlamalara karşıyız. Biri hariç: Sandık patlaması!",https://www.cumhuriyet.com.tr/yazarlar/mustafa-balbay/fetoden-taniyoruz-2311120
Mustafa Balbay,Yönsüzlük!,13 Mart 2025 Perşembe,"İktidarın büyük başarılarından biri, başarısızlığı ters çevirip başarı gibi sunabilmesi! Dış politikada geldiğimiz noktanın özeti bu! Hemen her alanda izlediği politika iflas etmiş bir iktidar kendisini şöyle sunabiliyor: Dünyada Türkiye’yi bir tek Erdoğan temsil edebilir. Başka yok ki! Oysa dış politikada geldiğimiz nokta hüsran. Son örnek şu: ABD’de iki Temsilciler Meclisi üyesi Dışişleri Bakanlığı’nda Türkiye’nin Avrupa-Avrasya Bürosundan Yakın Doğu Bürosuna aktarılması için yasa tasarısı hazırladı. Bundan böyle Türkiye, İran, Irak, Suriye’nin de içinde olduğu Ortadoğu ülkeleriyle birlikte değerlendirilecek. Yasalaşır yasalaşmaz ayrı konu, Türkiye’ye bakışın bu noktaya gelmesi AKP’nin eseri! *** AKP iktidarı Cumhuriyetin sadece ekonomik kazanımlarını, devrim birikimlerini tüketmedi, Türkiye’nin uluslararası alandaki kabulünü de dibe çekti. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2000’lerin başında beklentilerden biri AB’ye tam üyelikti. Toplumun yüzde 70’i buna inanıyordu. AKP bunu çok iyi kullandı. AB’ye girme umudunu kalkan yapıp meşruiyetini yükseltti. Buradan alabilecekleri bitince işler değişti. Şimdi AB, Türkiye’nin bir tek göçmen deposu olmasıyla ilgileniyor. Trump’ın Avrupa’nın güvenliğine ilişkin artık harcama yapmayacağını açıklamasından sonra AB telaşlandı. Bizimki şaşkınlığı görünce, “Ordunuz benden” dedi. Bu durum elbette Türkiye’nin yararına fırsatlar getirebilir ama kullanmada diplomasi yok. Daha baştan, “Aman bir yerlerinizde olayım” kabulü var. Devam edelim... AB yoksa Şanghay var diye düşündüler. Sandılar ki kapıyı çalınca Şanghay, diyecek hay hay! “Doluyuz” dediler. O yoksa BRİCS var dediler. Onlar da nazik olmayan bir dille, “Herkesi almıyoruz” dediler. Arap dünyası ve İslam ülkeleriyle tarihimizin en inişli çıkışlı ilişkiler dönemini yaşıyoruz. İslam dünyasındaki siyasal hareketler içinde taraf tutmak kimi ülkeler için Türkiye’yi adeta düşmanlaştırdı. En sıcak durum Suriye’de... 2011’de yanlış iliklenen düğmenin devamı yaşanıyor. SDG-HTŞ Amerika’nın oluşturduğu zeminde, onun şemsiyesi altında uzlaştırıldı. İktidar nasıl bakacağını kestirmekte zorlanıyor. Zira bölgede Amerika demek büyük ölçüde İsrail demek. İsrail canı istedikçe Suriye’yi bombalıyor, işgal sahasını genişletiyor, ses yok! Bu gidişin sonu, üç ay sonra Trump, Netanyahu, Şahsım buluşması! *** Oysa Türkiye, dörtte üçünü AKP ile geçirdiği son 35 yılı çok iyi değerlendirip güçlü bir merkez ülke olabilirdi. Soğuk Savaş’ın bitiminden sonraki fırsatları dönemin iktidarları gördü ama yarım değerlendirdi. Orta Asya Ülkeleri Devlet Başkanları zirveleri, Karadeniz Ekonomik İşbirliği (KEİ) zirveleri, Balkan Ülkeleri Devlet Başkanları zirveleri güzel başlangıçlardı. AKP bunları ciddiye almadı. Orta Asya’ya 2010’lardan sonra bir nebze uyandı. Sonuç mu? Kazakistan Kıbrıs’a büyükelçi atadı ama KKTC’ye değil, Rum Kesimi’ne! KEİ’de gidelim-gelelim toplantıları yapılıyor. Balkanlar yönünü Avrupa’ya döndü. AKP, uygun olan her yere yanaşayım derken yanaşma bile olamadı. Oysa tüm bağlantıları, Cumhuriyetin dış politika birikimi zemininde güçlendirse herkes Türkiye’ye yanaşmaya çalışırdı. AKP iyi bir orkestrasyon yerine yaylı çalgılarla vurmalı çalgıları birbirine karıştırdı, davul tokmağıyla keman çalmaya girişti. Şimdi vize almak bir yana vize için randevu almanın bile güç olduğu Avrupa’ya sesleniyor: Ordunuz biz olalım! İnsanın biraz hüzünle, biraz öfkeyle haykırası geliyor: Yıktınız ülkeyi eylediniz viran... Sandık gelse de dönse devran!",https://www.cumhuriyet.com.tr/yazarlar/mustafa-balbay/yonsuzluk-2308843
Mustafa Balbay,Sen sandığa gidersen O Saray’dan gidecek!,19 Mart 2025 Çarşamba,"Sevgili Cumhuriyet Halk Partisi üyesi, Anadolu’da “40’lık çivi gibisin” diye bir tanım vardır. Hiçbir şekilde sökülüp atılamayan, duruşunu her şeye karşın bozmayan, kararlı kişiler için kullanılır. Bugünkü Türkiye’de CHP üyesi olmak, bunda ısrar etmek, her türlü havuç-sopa göstermelere inat, bu saflarda yer almak 40’lık çivi olmakla eşdeğerdir. Zaman zaman serzenişte bulunursun, “Bizi duyan yok ki... Bir de bizim ne düşündüğümüzü sorun” dersin... Yerden göğe kadar haklısın! Tabanla tavan arasında sağlam bağ olmazsa tavan çöker! Partinin duruşunda, gidişinde bir sorun gördüğünde kayıtsız kalmazsın, ya kendin harekete geçersin ya da senin adına hareket edebileceğini düşündüğün parti kadrolarına ulaşırsın. Gerekirse en tepeye kadar sesini duyurursun. Çünkü CHP’de genel başkan dahil, kimse CHP’den büyük değildir. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu pazar, 23 Mart senin günün. Sana bir çağrı var; CHP üyesi olarak sandığa gidip cumhurbaşkanı adaylığı için tercihte bulunman isteniyor. CHP’de önseçim mekanizmasının sağlıklı işlememesinden yakınıyorsun. Öteki partilerin hiçbiri bu yönteme başvurmadığı için doğal olarak CHP’nin karşılaştırılacağı bir durum yok. Bu alanda rakipsiz de olsa CHP yönetiminin daha demokratik davranması ve önseçimi esas alması gerekir. Eğer yüksek katılımla başarılı bir önseçim günü yaşanırsa bu sonraki seçimler için de referans olacak. CHP, bütün üyeleriyle yaşayan bir parti olduğunu göstermiş olacak. Önseçimin kapısına uğramadığı partilerin temsilcileri, “Tek adayla önseçim mi olur, bu göstermelik” diye laf atıyorlar. Bütün mesele CHP örgütünün 40’lık çivi gibi dimdik ayakta olduğunu, iktidarı istediğini cümle âleme göstermek. Önseçim göstermelik değil, bunu göstermek için! Ekrem İmamoğlu’na yönelik bütün saldırıların asıl hedefi sensin, CHP... Zamanın ruhu onu arenaya attı. Onu en iyi Erdoğan tanıyor! Erdoğan, İmamoğlu’nu düşündükçe, Saray’ın yüksek tavanlarına bakıp şöyle bağırıyor olmalı: - Seçimi kazanmasını biliyooorrr... Seçimi kazanmasını biliyooorrr... Sesi eko yapınca daha da hayıflanıyordur: - Allah’ım nedir bu? Sesim eko yaptı. Bu eko, Ekrem’in kısaltılmışı ise ben bağırdıkça kulağımda o çınlayacak demektir! *** İşin kara mizahı bir yana... CHP önseçim kararı alınca 38. olağan kurultayı sakatlamak için harekete geçtiler. Kendi kurultaylarını anahtar teslimi yapanlar, CHP kurultayında maymuncuklar aramaya başladılar. CHP yaşayan bir organizma olduğu için içinde elbet böyleleri de olacak! Sana kulis bilgisi vermek isterim. Onlardan bazılarının ifadelerini tasnif dışı almışlar. İşlerine gelenin ifadesini resmileştirecekler. Kullanışlı bulurlarsa işleme sokacaklar. Onlara aldırma. Diplomasını iptal etmeye kalksalar da aldırma. Siyasette diplomayı millet verir. Senin işin, canla başla CHP’yi güçlü tutmak. Say bakalım kaç Cumhuriyet kurumu ayakta kaldı. CHP en güçlüsü. Onu da aşağı çekmek için her şeyi yapıyorlar. Senin sandığa gitmen, oyunu bozacak. Ver oyunu... Boz oyunu! O meşhur sözü biliyorsun; bir çivi bir nalı kurtarır, bir nal bir atı kurtarır, bir at bir yiğidi kurtarır, bir yiğit bir orduyu kurtarır, bir ordu ülkeyi kurtarır! Bu pazar sandığa gidersen, pazara kadar değil, mezara kadar mücadelenin içinde olduğunu göstermiş olacaksın. Sen sandığa gidersen... O Saray’dan gidecek!",https://www.cumhuriyet.com.tr/yazarlar/mustafa-balbay/sen-sandiga-gidersen-o-saraydan-gidecek-2310774
Mustafa Balbay,Azerbaycan-Ermenistan barışı!,18 Mart 2025 Salı,"Bunca krizin, gerilimin, belirsizliğin, çatışmanın, kutuplaşmanın ortasında Kafkaslar’dan bir haber geldi: Azerbaycan’la Ermenistan kalıcı bir anlaşma imzalama aşamasına geldi! Hafta sonu kendime şunu söyledim: Gündem ne olursa olsun, bunu yazmalı! Bu süreç 33 yıl gecikmeyle de olsa Türkiye ile Ermenistan ilişkilerinin iyileşmesini de beraberinde getirebilir! 1991’de Sovyetler Birliği’nin çökmesinden sonra ortaya çıkan yeni bölge devletleriyle güzel başlangıçlar yapmıştık. Bunlardan biri de Ermenistan’dı. 1992’de Ermenistan Devlet Başkanı Levon Ter Petrosyan’ın Karadeniz Ekonomik İşbirliği çerçevesinde İstanbul’a gelişi önemli bir olaydı. Petrosyan Türkiye ile iyi ilişkiler kurmak, tarihi tarihçilere bırakmak eğilimindeydi. Ermenistan diasporası izin vermedi. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2025’e geldik. Ermenistan Başbakanı Paşinyan ülkesinin geleceğini komşularıyla barışta gören bir siyaset izliyor. Buna doğal olarak Türkiye ve Azerbaycan da dahil. Karabağ’da bugün gelinen nokta Azerbaycan’ın da “zafer” olarak nitelediği, bir hakkın teslimi. Paşinyan, ülke ekonomisinin yeni savaşları kaldıramayacağını, el desteğiyle savaşa girmenin de ağır bedelleri olacağını görüyor. Barışa giden bu iklimi bozmamak gerekiyor. Anlaşma tamama ererse Türkiye’nin Orta Asya’yla karasal bağlantısının da kurulduğu bir coğrafya ortaya çıkacak. Kafkaslar’ın iki doğal başkenti var: Kars ve Tiflis... Ermenistan’la barış bu hattı zenginleştirecek. Kars’a doğudan sadece güneş değil, bereket de doğacak. Türkiye kapısının kapalı olmasına karşın Erivan marketlerinde en çok Türk malı var. Tiflis üzerinden gidiyor. Doğrudan ticaret en çok Ermenistan’ın lehine. Anlaşma ile Paşinyan’ın tarihten bugüne taşınan, anayasaya da girmiş dogmatik bakışları da törpüleyeceği konuşuluyor. Küresel aktörlerin aklı Ukrayna’da, Suriye’de iken zamanlama da elverişli! Rusya, Trump’ın heyecanını kullanıp Ukrayna’yı kıpırdayamaz, Avrupa’yı siyaset üretemez hale getirme çabasında! İran, devrim ihraç edeceğim derken rejimini koruma derdine düştü. Ayakta kalmak için “Türk düşmanlığı” dışında tutunacak dalı olmayan Ermeni diasporası da biraz yorgun düşmüş olmalı! *** Kafkaslar’dan barış haberi gelince gözü kapalı üzerine atlamış gibi olmayalım ama ortaya çıkan anlaşma metninde çok az pürüzlü noktanın kaldığı konuşuluyor. İsrail’in Azerbaycan’la iyi ilişkiler kurması, gereksinim duyduklarını sağlaması işin bir başka derin yanı! İsrail’in derdi de İran’ın zayıflaması! İran’ın derdi ise nüfusunun yüzde 40’ı aşkınını oluşturan Azerilerin “bütöv Azerbaycan” dememesi! İşte bütün bu çarpan, bölen dengeler içinde, dayatmayla değil, tarafların rızasıyla ortaya çıkacak barış anlaşması ne kadar yahşi olur! Menim özüm de çok ister!",https://www.cumhuriyet.com.tr/yazarlar/mustafa-balbay/azerbaycan-ermenistan-barisi-2310410
Mustafa Balbay,En büyük güç ve hedef: CHP!,06 Mart 2025 Perşembe,"Hukuku silah olarak kullanıp başta CHP olmak üzere tüm muhaliflere yönelik ağır dava-soruşturma saldırılarıyla, DEM Parti’yle mutabakat halinde Türkiye’yi demokratikleştirme süreci birlikte yürüyor! Türkiye bunu da gördü! Kamuoyu araştırmalarının ortak paydası şu: Halkın birinci gündemi, hayat pahalılığı! İki ekonomi var; biri Mehmet Şimşek’in yönettiği piyasa-finans ekonomisi, öteki halkın yaşadığı ekonomi. Şimşek’inki iyi gidiyor. Küresel yapı memnun. Halkın ekonomisinde enflasyon iniyor, halkın tepesine iniyor! Şimşek’in modeliyle halkın ekonomisinin düzlüğe çıkması mümkün değil. Modelin ruhu; fakirden alıp zengine vermek! Bu durumda AKP, ekonominin ikinci plana düşmesini sağlamaktan başka çare bulamıyor. *** Geçenlerde televizyon programına katılmadan önce kalabalık bir ortamda yarım saat kadar yürümek istedim. Az sonra üç kişilik emekli grubu yolumu çevirdi. Sohbetin devamında sordum: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Sizin için sözünü etmemi istediğiniz bir durum var mı? Biri hemen telaşlandı, “Sakın haa” dedi, devam etti: “Aman bizim adımıza bir şey demeyin. Başımız belaya girer!” Toplumun bir bölümü korku duvarını aştı, düşüncelerini açıkla dile getirmekten çekinmiyor. Önemli bir bölümü yukarıdaki gibi! İktidara alternatif olma gücüne sahip tek parti var; CHP! Öteki partileri küçümsemiyoruz. Ancak başlıca güç CHP. O nedenle başlıca hedef de CHP! İmamoğlu’na yönelik dava aşamasına gelmiş soruşturma sayısı iki haneli rakamlara ulaşmışsa... CHP’nin büyük kurultayından sonra İstanbul il kongresinden de suç çıkarma arayışı varsa... Esenyurt, Beşiktaş’ın ardından Beykoz Belediye Başkanı Alaattin Köseler de tutuklanmışsa... Hedef kişiler değil, CHP! Hukuku araç haline getirerek atılan adımların üç nedeni var: 1- CHP’yi toplum gözünde aşağı çekmek. 2- İktidarın başarısızlıklarını örtmek. 3- CHP’yi temsil etme gücüne sahip insanları itibarsızlaştırmak. CHP buna karşı reflekse dayalı siyaset güdüyor. Yani saldırıdan sonra yüksek tonda cevap veriyor. Bu elbette gerekli ama asıl olan sistemli bir yol haritası oluşturmak. İktidar, tüm devlet kurumlarını bitirdi. Kurum deyince akla sadece Murat Kurum geliyor. Ondan da haber yok, kurum bağladı! İktidar, kendisinden bağımsız siyaset üretme kanallarını tıkadı. CHP’yi de kendi gündemine hapsetmek istiyor. *** CHP bu “ahval ve şerait içinde” 23 Mart’ta önseçime gidiyor. Bu adım atıldı. Eğrisi doğrusuna denk getirilmeli. CHP, AKP’nin silkeleme girişimlerine karşı silkelenmeli. 23 Mart’tan büyük bir güçle çıkmalı. İktidarın şu aşamada en yakın hedefi 23 Mart’ı baltalamak. 4-5 Kasım 2023 kurultayı sonrası oluşan CHP içi kırılmalardan fay hattı çıkar mı diye bakıyor. Buna karşı CHP büyük bir iç bütünlük hedefiyle, olası fay dalını, faydalı haline getirmek zorunda! “Getirebilir” demiyoruz, “zorunda” diyoruz! AKP’nin muhalefetsiz iktidar bahçesine ulaşmasındaki en büyük ve tek engel olarak CHP kaldı! Mart çıkmadan iki yol haritası öneriyoruz: 1- 23 Mart’ı milletin gündemine hâkim bir CHP görüntüsü ile başarılı geçmek, üyelerin en az yüzde 70’ini harekete geçirmek. 2- 31 Mart zaferinin birinci yılında tüm belediye başkanlarıyla zirve yapıp hem olası saldırılara karşı bilinçlendirmek hem yerel iktidarı genele taşıyacağız mesajını vermek.",https://www.cumhuriyet.com.tr/yazarlar/mustafa-balbay/en-buyuk-guc-ve-hedef-chp-2306503
Mustafa Balbay,Suriye’de ne pişiyor?,12 Mart 2025 Çarşamba,"Suriye, Esad rejiminin 8 Aralık 2024’te yıkılmasından sonraki en kritik günlerini yaşıyor. Gerek küresel aktörler gerekse çevresindeki tüm ülkeler gelişmelerin az ya da çok bir parçası. Fotoğrafın en büyüğünden başlamak gerekirse Büyük Ortadoğu Projesi’nin (BOP) Suriye ayağı milim milim örülüyor. O haritada Suriye, üçte bir küçülmüş, denize çıkışını kaybetmiş bir ülke haline geliyordu! Büyüyen tek yer İsrail! Haftaya Suriye’ye ilişkin iki gündemle başladık: 1) Lazkiye ve çevresinde yaşayan Alevi topluma yönelik saldırılar. 2) SDG ile Şam yönetimine hâkim olan HTŞ arasındaki anlaşma. Önceki gece, Alevilerle ilgili gelişmelerin Türkiye’de de gerilim yarattığı, gerilimin siyasete de yansıdığı saatlerde Suriye’nin geçici Cumhurbaşkanı El Şara ile SDG’nin temsilcisi Mazlum Abdi arasında sekiz maddelik bir anlaşma yapıldığı duyuruldu. Abdi, ABD helikopteriyle Şam’a geldi, hazırlanan metnin altına imzasını attı, gitti. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 8 Aralık sonrasında zafer naraları atıp “Suriye’de devrim” diyenlere şunu söylemiştik: Daha yol çok uzun. Dileğimiz, bütün, barış içinde bir Suriye’nin inşa edilmesi! O gün bu düşüncede olanları, devrimi kıskanmakla, hatta bu duruma üzülmekle itham ettiler. Tıpkı 2011’de iç savaş başladığında Esad rejiminin haftalar içinde devrileceğine inandıkları gibi! Gelinen noktada Suriye’de kalıcı bir iç barışın zemini, geleceğin nasıl inşa edileceğine dair strateji ne yazık ki yok! Alevilerle ilgili haberlere iktidar ve medyası hemen şu damgayı vurdu: “Esad artıkları!” Onlara göre “Esad artıkları” isyana hazırlanmış, Şam da bastırmış. Farklı kaynaklardan gelen bilgiler, Suriye dışından gelmiş, halen bu ülkede olan HTŞ’yi yeterince “cihatçı” görmeyen grupların devrede olduğu yönünde! Abdi-Şara anlaşması ise ABD’nin bölgeye ilişkin hesaplarından izler taşıyan bir metin. Dün özellikle bölge medyasına yansıyan haberlere göre Suriye’nin kuzeyindeki PKK uzantısı yapı olarak YPG, fiili özerkliği elde ettiğini ilan etti. Anlaşmaya göre sayıları 50-70 bin arası değişen silahlı güç kendini koruyacak ama Şam’a entegre olacak. Şam’daki askeri güçler, savunma mekanizmaları İsrail tarafından önemli ölçüde tahrip edildi. Akla şu soru geliyor: Yoksa Şam, YPG’ye mi tabi oluyor? *** Birbirinden farklı işliyormuş gibi görünen iki sürecin birleştiği bir nokta var. Öcalan’ın “Silahları bırakın” çağrısının YPG’yi kapsayıp kapsamadığı tartışmalı! Abdi-Şara anlaşmasında YPG’nin varlığını koruma şekli tartışmalı! Bu tesadüf olabilir mi? Öyle olmadığını ortaya koyan başlıca kanıt, Öcalan’ın YPG’ye yazdığı mektup. 12 sayfalık mektubun içeriğini iktidar biliyor, YPG yönetimi biliyor ama Türkiye kamuoyu bilmiyor. YPG, Şam’la yapılan anlaşmanın o mektuba uygun olduğunu söylüyor. O zaman biz de sormadan edemiyoruz: Suriye’de ne pişiyor? Özlemimiz şu: Suriye’de kurulacak yeni devlet yapısıyla Türkiye’nin, tıpkı 14 Ekim 2009’daki gibi ortak bakanlar kurulu toplantısı düzenlemesi. Aramızdaki 911 kilometrelik sınırın onlarca kapıyla birbirine açılması. Suriye’deki hiçbir grubu ötekinin önüne koymadan Şam merkezli ortak bir yapının kurulması. Son gelen haberler bu özleme zemin olacak sağlamlıkta değil. Türkiye, şu aşamada imkânsız gibi görünse bile bu özlemi ısrarla dile getirmeli. Büyük özlemlerin hayali, gerçeği zorlar! Aksi halde, BOP’a doğru yuvarlanıyoruz!",https://www.cumhuriyet.com.tr/yazarlar/mustafa-balbay/suriyede-ne-pisiyor-2308470
Mustafa Balbay,Hedef 23 Mart!,11 Mart 2025 Salı,"CHP’nin 23 Mart’ta yapacağı önseçim, parti içinde bir güç gösterisi ya da yarış değil, genel seçime hazırlık, iç bütünlüğü sağlama hareketi olarak örgüte yansımış görünüyor. İmamoğlu cumartesi günü İzmir ve Kayseri’de, pazar günü Adana ve Antalya’da CHP örgütünün karşısına çıktı. Bu illerin tümüne son bir yıl içinde özellikle kitap fuarları nedeniyle gittik. Kitaba ilgili insan ülkesine ve geleceğe de ilgilidir. Bu zeminde tanıştığım pek çok kişi dört ilden de izlenimler yazdı. Tümünde olumlu hava vardı. Tümünde İmamoğlu’nun başına bir şey geleceği endişesi vardı. İzmir’den, “Salona giremedik” yakınmasına gençlerin çokluğu, coşkusu ekleniyordu. Kayseri’den, “Son yılların en büyük salon toplantısı” paylaşımı vardı. Adana’dan, “Allah’ına gurban, bu adam menzile varır” seslenişi duyduk. Antalya’dan, “Millet ona âşık” sözü hepsinin önüne geçti. Öteki illerden, “Yeniden umutlanalım” çağrısı vardı. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dört toplantıyı maddelemek gerekirse: 1) CHP Genel Merkezi’nin, CHP Meclis Grubu’nun ardından CHP örgütlerinde de İmamoğlu etrafında bütünlük sağlanmış. 2) Örgütsel bütünlüğün 23 Mart’ta sandığa da yansıyacağını gösteren bir nicel ve nitel çoğunluk vardı. 3) Söylemler kadar İmamoğlu’nun coşkusu da topluluklara geçiyor. Toplantının yarısında henüz yapmadıysa salon uyarıyor, “Ceketi, kravatı çıkar, kolları sıva” diye. 4) İki günde dört konuşma olunca tekrara girmek kaçınılmaz! Önümüzdeki toplantılarda her kente, genel girişten sonra ayrı bir konu ayırmak düşünülebilir. 5) İmamoğlu’nun sesini ancak İmamoğlu kısabilir! Antalya’daki son toplantıda ses kısıklığı dikkat çekiciydi. İlk hafta sonu ciddi bir deneyim oldu. Buna karşılık iktidar kanadındaki tutumu şöyle özetleyebiliriz: 1) Özgür Özel önseçim kararını açıkladı, ertesi gün CHP’nin 4-5 Kasım 2023’teki 38. olağan kurultayı soruşturması piyasaya sürüldü. 2) CHP milletvekillerinin yüzde 90’a yakını İmamoğlu’nun aday adaylığı için imza verdi, ertesi gün diplomasıyla ilgili temcit pilavı ısıtıldı. 3) İmamoğlu sahaya çıkma kararı aldı, ertesi gün yakın çevresinde strateji üreticilerinin de içinde olduğu kişilerin malvarlığına el kondu. 4) İlk dört toplantı başarılı geçti, bu hafta İmamoğlu’na yönelik yeni bir şey beklemek gerekir! 5) Yakın hedef 23 Mart’taki önseçimi baltalamak. *** Bu aşamadan sonra, görünür tabloda İmamoğlu’na yönelik her operasyon bir puan daha fazla almasına yarar. Bilinenin, tahmin edilenin dışında başka ne olabilir? Eğer 23 Mart süreci aşılırsa iktidar için sonraki basamak 11 Nisan Cuma. O gün İmamoğlu ile doğrudan bağlantılı iki, dolaylı bağlantılı bir duruşma var. İmamoğlu şubat ayındaki görüşmemizde, 2019’dan bu yana İstanbul Büyükşehir Belediyesi’nde faaliyet gösteren müfettişlerin iki bine yakın inceleme-soruşturma konusu “saptadıklarını” söylemişti. Görünen davaların, soruşturmaların yanında görünmeyenler de yolda olmalı. İktidar şu ikilemde henüz tam kararı verememiş görünüyor: İmamoğlu’nu yasaklayıp seçim dışına mı itelim, yasaklamayıp aşağı mı çekelim? Bu süreçte en büyük sınavı CHP üyeleri verecek. Çok yüksek bir katılım yepyeni bir ivme yaratabilir. Bu, yüz binlerce İmamoğlu demek olur. Bu, sadece CHP’nin değil Türkiye’nin de ufkunu açar. Bu, korku duvarını da yıkar. Bu, bütün partilere güç katar. Bu hedefe kilitlenmek gerek, gerisi teferruat!",https://www.cumhuriyet.com.tr/yazarlar/mustafa-balbay/hedef-23-mart-2308129
Mustafa Balbay,Yeni dünya düzensizliği!,08 Mart 2025 Cumartesi,"ABD Başkanı Trump kendini kral ilan edip haykırdı: - Kral çılgın! Bu aşamadan sonra ne olursa şaşırmamak gerekir. Meydan okumaktan bildiğini okumaya, canına okumaktan hariçten gazel okumaya kadar çok okumalı bir döneme girdik. Trump kendisini aratacak kadar çılgın bir takım kurmuş, onun eksik bıraktıklarını tamamlıyorlar. 20. yüzyılın ilk yarısı iki büyük dünya savaşıyla geçti. İkinci yarısı uzun bir soğuk savaş dönemiyle geçti. 21. yüzyılın ilk çeyreği bitti, hâlâ adını koymakta zorlanıyoruz. ABD 2000’lerin başında, “Yeni Amerikan Yüzyılı” demişti. Biz de, “Doğru, yeni Ameri-kan yüzyılı oldu” demiştik! ABD’nin gelip giden başkanları iddialı hedeflerle bunu gerçekleştirmeye çalıştılar. Ancak onlarca yıldır kurulu düzenin üzerine fazla bir şey koyamadılar. Trump’ın ikinci kampanyasının da ana teması şuydu: Amerika’yı yeniden büyük yap! Trump büyük bir şeyler yapmaya niyetli ama hiçbir kural tanımadan nereye kadar? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Yukarıdaki, “Nereye kadar” sorusunun üç sorulu yanıtı var: Çin’e kadar mı? AB’ye kadar mı? Dünya yuvarlak mı? Çin daha çok “yumuşak güç” diyebileceğimiz yöntemlerle kımıl kımıl ilerliyor. Her kıtada hareket halinde. “Bir Kuşak Bir Yol” projesiyle Çin merkezli altı hattan dünyaya açılıyor. Trump’ın göz koyduğu Panama Kanalı’ndan geçen her 100 gemiden 77’si Çin’e ait. Sadece bu bile her şeyi ifade ediyor. ABD, bütün “küçük” sorunları çözüp Rusya’yı yanına, AB’yi altına, Çin’i karşısına alıp yürümek istiyor. Çin sabırla, Trump hırsla ilerleyecek. Hangisinin içinde daha çok akıl varsa o kazanacak. Ya da yolun belli bir yerinde barışacaklar, dünyanın üzerinde birlikte tepinecekler. AB, Sovyetler Birliği’nin 1991’deki çöküşünden sonraki süreci kullanamadı. Ağzına yüzüne bulaştırdı. Doğu Bloku’ndan kopan Avrupa ülkeleri hemen iki hedef edindi: Güvenlik için NATO’ya girmek, ekonomi ve demokrasi için AB’ye girmek. AB bu ülkeleri arasına alıp genişleme sürecine girerken ne hayaller kurulmadı ki! AB’nin ortak bir cumhurbaşkanı olacaktı, Avrupa ordusu kurulacaktı! Trump, “NATO gereksiz, AB bize yük” deyince paçalar tutuştu, çıkış arıyorlar. *** Türkiye’nin konumu öteden beri bütün değişimlerden etkilenen bir odakta. Soğuk Savaş bitiminde, “Türkiye ileri karakoldu. Bu özelliği kalmadı” yorumları yapıldı ama süreç farklı işledi. ABD, 30 yıldır Türkiye’yi ileri karakoldan öte neredeyse merkez karakol olarak kullanmak istiyor. Başta 1 Mart tezkeresi olmak üzere bu tür fiili işgale kadar varabilecek kuşatmalara dur dendi. Bugün daha farklı bir tablo var. Sorunlarla ve fırsatlarla dolu bir döneme girdik. AKP iktidara geldiğinde AB’ye tam üyelik toplumun yüzde 70’inin, “Ne güzel olur, hemen” dediği bir hedefti. AKP bu rüzgârı kullandı, son kullanma tarihi dolunca, bu süreçle alabileceklerinin bittiğini görünce iş terse döndü. AB güvenlik duvarına çarpınca aklına Türkiye, Türk ordusu geldi! Erdoğan da hemen konunun üstüne atladı. İktidar, diplomat aklını gereksiz görüp boşalttığı için yeni dönemi “Önemimiz arttı” nakaratlarıyla karşıladı. AKP aklıyla bu süreci yönetmek zor. 35 yıldır aranan yeni dünya düzeni, “gücü gücüne yetene” düzensizliğine döndü.",https://www.cumhuriyet.com.tr/yazarlar/mustafa-balbay/yeni-dunya-duzensizligi-2307227
Mustafa Balbay,İmamoğlu’nun diplomasını tutuklayın!,05 Mart 2025 Çarşamba,"İstanbul Büyükşehir Belediye Başkanı, CHP’nin cumhurbaşkanı aday adayı Ekrem İmamoğlu’nun diploması ile ilgili çok yönlü, derin soruşturma devam ediyor! Başta yargı ve medya olmak üzere iktidarın tüm kurumları diplomanın öyle ya da böyle sakatlanması için seferberlik ilan etmiş durumda. Son anda değişiklik olmazsa İmamoğlu bugün niçin üniversite mezunu olduğunun savcılık katında hesabını verecek. Dün de avukatları ortaya atılan yeni iddiaları yanıtlamak üzere basın toplantısı düzenlediler. Süreç o kadar kirli bilgilerle dolduruldu ki önce olayın belgeleri kamuoyu ile paylaşılmış özetini aktaralım: - İmamoğlu 1988 yılında Girne Amerikan Üniversitesi’ne kaydını yaptırıyor. - 1990 yılı temmuz ayında İstanbul Üniversitesi İşletme Fakültesi denklikle 51 öğrenci alacağına ilişkin Milliyet gazetesine ilan veriyor. - İlana durumu uyan İmamoğlu başvurusunu yapıyor. Kabul ediliyor. Eğitimini tamamlayıp mezun oluyor. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Diploma vakasının özeti bu. İmamoğlu 2019’da İstanbul Belediye başkanlığını kazanınca işin devamının cumhurbaşkanlığı adaylığına gittiği iktidar katlarında da fark ediliyor! Ne yapmalı? Cumhurbaşkanı adayı olmak için üniversite diploması şart. Bunu en iyi kendileri biliyor! O zaman ne yapıp etmeli, diplomayı iptal ettirmeli. CİMER’e bir başvuru düşüyor: İmamoğlu’nun diploması sahte olabilir! Hemen harekete geçiliyor. Soruşturma, araştırma... Birinci derecede muhatap İstanbul Üniversitesi, 2020 yılında durumu inceliyor, kararını açıklıyor: İmamoğlu ile birlikte 1990 yılında 51 kişi söz konusu fakülteye yatay geçiş yapmıştır. İşlemlerde hiçbir usulsüzlük yoktur! Dört yıl sonra yeniden cumhurbaşkanlığı seçimlerinin konuşulmaya başlandığı bir aşamada kimilerinin rüyalarına yine diploma giriyor. Özellikle CHP milletvekillerinin yüzde 90’a yakınının cumhurbaşkanı adayını belirlemek üzere yapılacak önseçim için İmamoğlu’na imza vermesinden hemen sonra İstanbul Cumhuriyet Savcılığı harekete geçiyor. Bu kez hedef şu görünüyor: CHP’nin önseçimini gölgeleyecek, mümkünse sakatlayabilecek ve hatta İmamoğlu’nun katılımını önleyecek bir karar inşa etmek! Savcılığın YÖK’e adeta hüküm üretip talimat veren yazısının özeti şu: Herhangi acil bir gereksinim için (Yüksek Seçim Kurulu vb.) kullanılmasına karşı önlem alınması! Her şeyden önce savcı sadece iddiada bulunmuyor, hükmünü vermiş, bir de infaz yolu gösteriyor! Şimdi Aziz Nesin’den yardım isteyip önerilerimize geçelim: 1- Diplomayı tutuklayın, Silivri’ye koyun. Rutubet de yüksek olduğu için zamanla güzelce çürür! 2- Diplomaya raf hapsi verin. Raftan dışarı çıkamasın. 3- İlk ikiyi yapamıyorsanız, diplomanın tüm yetkilerini alın. Diploma geçerli olsun ama kullanılamaz olsun. 4- Hiçbiri olmuyorsa diplomaya kayyum atayın. Kayyumdan başkası kullanmasın. Kayyum da “Canım hiç YSK’ye gitmek istemiyor” der, olur biter! *** Sadede gelelim... Siyaset şu aşamada iki yarışçının etrafında şekilleniyor: İmamoğlu ve Erdoğan! Seçim yılını Erdoğan-Bahçeli dahil kimse bilmiyor. Onlar da kendileri için en elverişli zamanı seçmek isteyecek. Bugünkü tabloda İmamoğlu’nun önüne siyasi yasak, diploma tutuklaması gibi engeller konmazsa büyük olasılıkla kazanır! Yasaklar-engeller konursa kesinlikle kazanır ya da kazandırır",https://www.cumhuriyet.com.tr/yazarlar/mustafa-balbay/imamoglunun-diplomasini-tutuklayin-2306132
Mustafa Balbay,Sürecin şifreleri!,01 Mart 2025 Cumartesi,"Kamuoyunun, en çok yüzde 20’sini bildiği yeni bir süreç başladı. Böylece önümüzdeki aylarda yapılacak baskın seçime dek, gündemin önemli bir maddesi netleşmiş oldu. 2023 seçimlerini PKK ile Millet İttifakı’nı bir gösterip “Hepsi terörist, terör destekçisi” diye yönlendirdiler. Önümüzdeki seçimleri bambaşka bir zemine oturtma hazırlığı yapıyorlar. Olağanüstü pazarlıklardan sonra gelinen nokta önümüzde pek çok çatallı yolun olduğunu gösteriyor. 17.00 açıklamasının iki çağrıyı içerdiğini söyleyebiliriz: 1- Öcalan’ın Kandil’e yazılı çağrısı. 2- Öcalan’ın Saray’a sözlü çağrısı. Yazılı çağrıda Öcalan, “Kongreyi toplayın, örgütü feshedin” dedi. Çağrının özeti şuydu: Türkiye’de, bölgemizde, dünyada PKK gibi örgütlerin son kullanma tarihi doldu! Sözlü çağrı kısa ve netti: Devletle barışacağımız bütün hukuki adımları atın! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** DEM heyeti Öcalan’la 28 Aralık 2024, 22 Ocak 2025 ve son olarak 27 Şubat 2025’te görüştü. Son görüşmede oluşturulan yazılı açıklamanın 26 Şubat gecesi sabaha karşı tamamlandığı konuşuluyor. Sızan bilgilere göre Öcalan’ın öteden beri vurguladığı şuydu: - İktidarın bize vereceği tüm sözler, bizim iktidardan isteyeceğimiz her şey yazılı olsun! Bunda ısrar etti. Hatta bunlar madde madde de konuşuldu. Sonunda ortaya 17.00 bildirisi çıktı. Başta, kamuoyunun sadece yüzde 20’sini bildiği süreç derken bunu kastetmiştik. İktidar bu çağrının gereklerini zamana yayarak gerçekleştireceği konusunda ikna edici cümleler bulmuş olmalı! Öcalan yazılı çağrısında özerklik ve benzeri her şeyi unutun diyor. Demokratik uzlaşma diyor. İstem bu aşamada şuna evrilmiş görünüyor: Devlete ortak olmak! Soru yanıtla devam edelim: - Öcalan terör örgütünü nereden yönetti? Suriye’den. - En son nereden çıkarılıp Rusya, İtalya, Yunanistan, Kenya turunun ardından Türkiye’ye getirildi? Suriye’den! - PKK, başta silah olmak üzere lojistik desteğinin yarısından fazlasını nereden sağlıyordu? Suriye’nin Lazkiye limanından. - 2014’te Irak’ın kuzeyinden 5 bin kadar peşmerge Türkiye üzerinden nereye gitti? Suriye’ye! - Terör örgütünün uzantısı olarak büyüyen ve silahlı gücü 50-70 bin arası kabul edilen YPG nerede konuşlu? Suriye’nin kuzeyinde! 17.00 bildirisinde Suriye’nin S’si var mı? Yok! Bu durum beş anahtarlı çelik kapı yapıp çatıyı açık bırakmak gibi bir şey! *** DEM heyetinin üç İmralı ziyaretinin yanı sıra Irak’a da gitmesi, Ankara’da Meclis zemininde yoğun temaslarda bulunması sürecin kalan yüzde 80’lik dilimine giriyor! Barış tüm sağduyulu yurttaşların özlemi. “Terörsüz Türkiye, terörsüz bölge” ne güzel olur. Böyle bir yola gidecek her adıma omuz vermek yurttaşlık borcudur. Böylesi yüksek bir hedefin öncelikle yurttaşa güven vermesi, hiçbir soru işaretini barındırmaması gerekir. İktidarın başından beri tam resmi yayın organı Yeni Şafak dün şu manşetle çıktı: “Samimiyseler, tarihi adım, PKK kendini lağvetmeli” Aylarca temas kurup, işi bildiri noktasına getirip, sonra da uzaktan seyrediyormuş gibi durmak! Tam AKP işi! Bahçeli dün akşam saatlerinde ses verdi, yazılı bir açıklamayla gelişmeleri kutladı. MHP bu süreci ne kadar taşıyacak zamanla göreceğiz. Daha çoook yazı-manşet kaldıracak bir sürecin içindeyiz. Fotoğrafın en büyüğü ise BOP haritası! Onu göz ardı ederek gelişmeleri okuyamayız. BOP haritasından Sevr mürekkebi akıyor! Karamsar bakmanın alemi yok. Geçmişte ne haritalar yırttık! Yine yırtarız!",https://www.cumhuriyet.com.tr/yazarlar/mustafa-balbay/surecin-sifreleri-2304874
Mustafa Balbay,Kuşku coşkuya dönüyor,15 Mart 2025 Cumartesi,"Ekrem İmamoğlu’nun Anadolu turunu bir önseçim çalışmasından çok büyük bir değişime hazırlık olarak yorumlayabiliriz. İzmir’den başlayan millet buluşması Kayseri, Adana, Antalya’nın ardından Kastamonu, Bursa ile devam etti. Bugün Ankara ve Trabzon’da olacak. Bütün illerden umut, coşku haberleri geliyor. Toplum artık İmamoğlu’na önümüzdeki seçimin cumhurbaşkanı adayı gözüyle bakıyor. 2019’da İstanbul’a aday gösterildiğinde Anadolu bir yana kentteki tanınırlığı yüzde 5’ti. Kısa sürede bunu yükseltti, seçimi kazandı. O seçimde AKP’nin adayı Binali Yıldırım’dı. Ancak İmamoğlu, Erdoğan’la yarışmıştı. Zaman ağlarını başka türlü örüyor. Diyelim ki Erdoğan aday oldu, İmamoğlu aday yaptırılmadı. CHP’nin adayı kim olursa olsun Erdoğan, İmamoğlu ile yarışacak! *** İmamoğlu ceketi çıkardı, kolları sıvadı! Bunu yapmasa bile toplum uyarıyor. En son Kastamonu ve Bursa’da da daha konuşmasının başında binlerce kişi koro halinde haykırdı: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Ceeeket... Ceeeket! Siyasette diplomayı millet verir! İmamoğlu’nun ısrarla iptal ettirilmeye çalışılan diplomasının da gelinen noktada bir anlamı kalmadı. İmamoğlu bu saldırıyı tersine çeviriyor, “Benim 35 yıllık diplomama el koymaya kalkan, yarın sizin mirasınıza da banka hesabınıza da göz diker” diyor. İmamoğlu 29 Mayıs 2023’te cumhurbaşkanı seçiminin ikinci turunun bitiminin ertesi günü “değişim” demişti. CHP’deki değişimin fitilini ateşlemişti. İmamoğlu bu hafta Türkiye’deki değişimin fitilini ateşledi! 23 Mart’ta yapılacak önseçim için iki ciddi çekince vardı: - Seçimin ne zaman yapılacağı belli değil, örgütü bu aşamada harekete geçirmek zor olabilir. - Tek adaylı bir önseçimin yaratacağı heyecan ne kadar olur? Bu iki kuşkuyu dile getirenlerin yanı sıra dışa vurmayıp içten içe endişe taşıyanlar vardı. Üç gündür onlarla konuşuyoruz. İki kuşkunun da gittiğini söylüyorlar. Bunu üç sözcüğe indirmek gerekirse: Kuşku coşkuya dönüyor. Bu dönüşümün en büyük getirisi de şu aşamada CHP’nin ihtiyacı olan şey; birlik! Zaten iktidar saldırıları altında “suç merkezi” yapılmaya çalışılan CHP’de iç bütünlük için gerekli olan heyecan İmamoğlu’nda bulunmuş görünüyor. Umut, zorda açan bir çiçektir. Yerine göre hapishane demirinde bile yeşerir. Şu anda Türkiye’de en zor üretilecek değer, umut! İşte şimdi o yeşermekte! Sadece kötü şeyler değil, iyi şeyler de bulaşıcıdır. Buna umut da dahil. Umut o kadar bulaşıcıdır ki bir anda toplumun bütün kesimlerini kapsama alanı içine alır. *** Şimdi bütün mesele şu: Bu umut yükselişini yönetebilmek. İmamoğlu’nun kadrosuyla yaptığımız konuşmaların içi son derece dolu. Geçen ay, “Her şeye hazırlıklıyız” diyorlardı. Önceki gün sordum: - Her şeyin içine bir ayda neler sığdı neler. Bu aşamadan sonra da her şeye hazırlıklı mısınız? Yanıt, “Sonuna kadar evet” oldu. Devamını sonraki yazılarda paylaşırız! İmamoğlu’nun bugüne kadar oluşturduğu iklim elbet iktidarın da dikkatinde. O nedenle her şeyi zorluyorlar. Zira bu aşamadan sonra siyaset yasağı da anlamsız kalır. Milyonların gönlüne girmiş bir kişiye, “Seni yasakladım” demek, cumhurbaşkanlığı kararnamesiyle hava durumunu değiştirmeye benzer! Zamanı durdurmak mümkün değildir. Bir de değişimi!",https://www.cumhuriyet.com.tr/yazarlar/mustafa-balbay/kusku-coskuya-donuyor-2309522
Mustafa Balbay,‘Yurttaşlarım’la oyna-mayın!,04 Mart 2025 Salı,"Erdoğan 28 Şubat’ta, “Yeni bir safhaya geçilmiştir” cümlesiyle herkesin kendine göre farklı ad verdiği süreci tanımladı; yeni safha! Erdoğan’a göre yeni safhada verilen sözler tutulmazsa çok fena olacak, demir yumruklar konuşacak. Bahçeli’ye göre yeni safhada her şey iyiye gidecek. Bunu sadece kamuoyuna değil, Tuncer Bakırhan’dan Selahattin Demirtaş’a safhanın tüm taraflarına telefonla da iletti. Erdoğan’ın sözünü ettiği “verilen sözler” nedir? Kamuoyu bilmiyor. Buradan devam edersek şu soru doğuyor: Söz vermek söz konusu ise arada karşılıklı pazarlık mı var? Benzer durum Kandil’den gelen açıklamalarda da dikkati çekiyor. Ateşkes ilan ettiklerini, verilen sözlerin tutulup tutulmamasına göre yeni karar alacaklarını vurguluyorlar! *** Durum, görüş mesafesinin sıfıra yakın olduğu sisli ortamda sis çanı ile ilerlemeye çalışmak gibi! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birbirlerine söz verenler için sisli bir durum olmayabilir ama toplum için böyle... Yolun devamında varılmak istenen yerle ilgili içlerinden bir kişiyi konuşturuyorlar. Toplumun buna vereceği tepkiyi ölçüp yeniden değerlendirme yapıyorlar. Yeni safhada yolun devamını Binali Yıldırım açıkladı. Anayasadan yurttaşlık tanımının, yani Türk sözcüğünün kaldırılabileceğini, kaldırılması gerektiğini söyledi. Yıldırım’ın bu konuşmayı yaptığı toplantının adı şuydu: “Türkiye’nin sivil anayasa yolculuğu projesi!” Biz tutup “Bütün bu adımlar bir projedir” desek alınırlar! Toplantının adı bu! Geçmişte başbakanlık, TBMM başkanlığı yapmış Yıldırım’ın güncel resmi unvanı şu: Türk Devletleri Teşkilatı Aksakallılar Heyet başkanı! Bu “Türk” sözcüğü ne Binali Bey! Buram buram proje kokan bir konuşma! Baktılar tepki büyük hemen Saray’dan Cumhur’un küçük ortağına kadar herkes Yıldırım’ı karalama yarışına girişti. Oysa Yıldırım o yolculukta “sivil anayasaya” kaç kilometre kaldığını ilan ediyordu! *** 29 Ekim 2024’te, Cumhuriyetin 101. yaşında bu köşenin başlığı şuydu: “Yurttaşlarım...” Atatürk’ün kendi bulduğu bu sözcüğü ilk kez Cumhuriyetin onuncu yılında, Onuncu Yıl Nutku’nda kullandığını yazmıştık. Atatürk konuşmasını “Ne mutlu Türküm diyene” cümlesiyle bitirirken kavramın ırkçı bir söylem olmadığını en güzel şekliyle ifade ediyor. Damarlarında Türk kanı taşıyana demiyor, “Türküm diyene” diyor. 1912’den 1922’ye nüfusu 17 milyondan 12 milyona inen, kendi içindeki çeşitliliğin yanı sıra Balkanlar’dan, Kafkaslar’dan milyonlarca göç alan Anadolu’da ortak bir yurt oluşturmak, önce emperyalizme meydan okumayı, sonra bu topraklardaki herkesle kucaklaşmayı gerektiriyordu. “Türk kimliği” için ne soy bağı gerekiyor ne ırk tanımı. Bu topraklardaki herkesi olduğu gibi kabul eden bir ortak bağ. Türkiye, demokratik, laik, sosyal bir hukuk devleti olarak yükseldikçe temellerdeki bağların çağın bütün değerleriyle barışık olduğu görülecek. Mevcut anayasaya uymayan bir iktidar yepyeni sivil bir anayasa yapacağım, bunun için Kürt kökenli yurttaşlarımın desteğini almam yeterli diyorsa bu “kolon kesmek” olur. Bu adım başta Kürt kökenli yurttaşlarımız olmak üzere kimseye yaramaz! Hukuku araçsallaştıran iktidar, barışı da araçsallaştırıyor! Hukukun üstünlüğü diye diye hukuku, siyaset tetiği haline getirdiniz! Sıra barışa mı geldi? İktidar medyalrözleri projeyi eleştireni barış düşmanı ilan ediyor! Süreci, toplumun tüm kesimlerinin barış istemine saygıyla... İktidarın barış çubuğunun ucuna Erdoğan’ın sonsuz seçilmesini ekleme girişimlerinden duyduğumuz kaygıyla... İzliyoruz. Yap-mayın. “Yurttaşlarım”la oyna-mayın!",https://www.cumhuriyet.com.tr/yazarlar/mustafa-balbay/yurttaslarimla-oyna-mayin-2305770
Mustafa Balbay,‘Gel aslanım Mamak’tan’,16 Mart 2025 Pazar,"Ekrem İmamoğlu, İzmir, Kayseri, Adana, Antalya, Kastamonu ve Bursa’nın ardından Ankara sınavını da başarıyla verdi. Mamak sadece Ankara’nın hızlı değişen bir ilçesi değil, aynı zamanda Türkiye’de mücadelenin, direncin de simgesi. Enver Gökçe’nin “Gel aslanım Mamak’tan” nakaratlı “Dost” şiirinden Kemal Burkay’ın “Mamak Türküsü” diye bestelenen “Sonbahardan Çizgiler” şiirine kadar siyasi tarihimizde hayli yeri olan bir ilçemiz Mamak. İmamoğlu da dün Mamak Hidayet Türkoğlu Spor Salonu’nda bir başka direnişin, değişimin, umudun sesini haykırdı. “Önümüze her türlü engeli çıkarabilirler” dedi, “Yılmayacağım, bir adım geri atmayacağım, korkmuyorum” dedi, “Ona beşinci yenilgiyi tattıracağım” dedi, “Ben Beylikdüzü CHP ilçe başkanlığım döneminde Silivri’deki Ergenekon kumpası tutuklularının yanındaydım, o günün savcısı ile bugünün savcısı aynı kişi” dedi. Sözün özü İmamoğlu’nun konuşmasıyla birlikte Mamak da geçmişini anımsadı! Coşkulu gençlerin en çok attığı slogan şuydu: Birkaç metre çeperimde cep telefonuyla canlı yayın yapan en az beş kişi vardı. CHP örgütü, İmamoğlu’nun çağrısı etrafında birleşmiş. Katılım yüksekti. Salonun tribün girişlerinin ağzı daha İmamoğlu konuşmaya başlamadan dolmuştu. Dışarıda iki yere kurulan dev ekranın önü de miting alanı gibiydi. Gelenler heyecanlı ve coşkuluydu. Mansur Yavaş’ın da estirdiği rüzgârla Ankara’daki CHP’li ilçe belediye başkanı sayısı 3’ten 16’ya çıktı. Salonda bunların izleri de vardı. Çankaya, Yenimahalle’nin yanı sıra Keçiören’den Kahramankazan’a pek çok ilçeden katılım gördük. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mansur Yavaş’ın katılması iklimi elbet pozitif etkilerdi. Ancak salon zaten hayli pozitifti! İmamoğlu adına dağıtılan broşürlerde, posterlerde adının altında sadece şu yazıyordu: Cumhurbaşkanı aday adayı Metinlerde CHP üyelerine hitap öndeydi ama yumruğunu havaya kaldırdığı sayfanın başlığı şuydu: Ülkeyi yönetmeye hazırım! Dün Ankara’da başka bir Mamak türküsü vardı. Enver Gökçe dile gelmiş fısıldıyordu: Gel aslanım Mamak’tan!",https://www.cumhuriyet.com.tr/yazarlar/mustafa-balbay/gel-aslanim-mamaktan-2309764
Mustafa Balbay,Ukrayna-Suriye arasında!,20 Şubat 2025 Perşembe,"Coğrafya ülkelerin kaderini belirler, sözünün sık akla geldiği günlerdeyiz. Önceki dönemler bir yana, 1991’de Sovyetler Birliği’nin çökmesinden sonra başlayan yeni dünya düzensizliği sık sık içerik ve biçim değiştirdi. Ancak ne olursa olsun Türkiye hep bölgesindeki gelişmeleri etkileyen bir konumda oldu. Zaman zaman iniş-çıkış olsa da Türkiye, diplomatik yoğunluk bakımından hep dünyanın ilk 10 ülkesi arasında yer aldı. ABD’nin 47. başkanı Trump’ın hızla işe başlamasıyla birlikte en çok konuşulan iki coğrafya var: Ukrayna bağlamında Karadeniz... Suriye, Filistin bağlamında Ortadoğu... Biri kuzeyimizde, biri güneyimizde... Çevremizdeki gelişmelerden bizim de almamız gereken dersler var. *** Ukrayna bağımsızlığını kazandığı 1991’den bu yana iki siyasi akımın etkisi altında kaldı; Rusya yanlıları... Batı yanlıları... Seçimlerde hep bu iki akım yarıştı. “Turuncu devrimler” yaşadı. Rusya yanlıları, AB yanlıları, ABD yanlıları, hepsi vardı ama bir şey baskın değildi: Ukrayna yanlıları! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bugün Ukrayna, Trump’ın ucu belirsiz makas değişiklikleri, AB’nin ikircikli tavırları arasında çıkış arıyor. Topraklarının yüzde 20’sini kaybettiğine mi yansın, verdiği insan kaybına mı? ABD’nin, “Tüm varlıklarının yarısını isterim” dayatmasına mı ağlasın? Rusya yakında Ukrayna’da, seçimle “Rusya yanlısı” yönetim gelmesini sağlarsa şaşırmamak gerekir! Suriye’nin durumu en az Ukrayna kadar belirsiz. İlk günlerin pembe tozlu devrim bulutları yerini küresel yapının çemberlerine bıraktı. Rusya’nın çekildiği Lazkiye limanına Fransa’nın yerleşmesi akla şunu getiriyor: 20. yüzyılın ilk yarısında Suriye, Fransız mandasıydı! İsrail, kurulduğu 1948 yılından bu yana en geniş toprak büyümesini sağladı, yüzde 20 genişledi. Şam önlerine kadar geldi. Son olarak YPG’nin El Şara yönetimiyle anlaştığı haberleri var. Buna “anlaştırıldılar” demek daha uygun olur. Bu ülkede Esad sonrasının nasıl şekilleneceği belli değil. Çünkü ortak bir milli bilinç görünmüyor. *** İşte bu iki coğrafyanın ortasındaki Türkiye’de iç barış, ortak paydalar her zamankinden daha önemli bir değerler... Son gelişmeler durumu özetliyor. İktidar, en önemli seçeneğini yok etmek için her yola başvuracağını hissettirdi. CHP Genel Başkanı Özel, “Bunun adı sivil darbedir, izin vermeyeceğiz” karışığını verdi. Erdoğan dün grup toplantısında yine CHP’yi aşağı çekmeyi ana iş edindi. TÜSİAD’a da “Haddinizi bilin” çıkışı yaptı. Hemen ardından “bağımsız yargı” TÜSİAD Başkanı Turan ve TÜSİAD’in YİK Başkanı Aras’ı polis nezaretinde ifadeye çağırdı. Cumhur İttifakı’nın ortağı HÜDA PAR’ın Cumhuriyete meydan okumaya dönen Diyarbakır toplantısına iktidarın eski-yeni milletvekilleri de katıldı. Burada okunan bildiri akla 1990’lı yılları da getiren bir dizi soru işareti yarattı. DEM Parti’ye şaşı bakış; İstanbul’da terörist, Ankara’da barışsever, Van’da kayyumluk! Bütün bunlar bir araya getirildiğinde tablo hayli vahim görünüyor. Fiili bir olağanüstü hal durumu yaşıyoruz. İktidar, ekonomiye halkın hissedeceği bir iyilik getirememenin “sorumlusunu” arıyor. Sorumlu kendisi hariç, herkes olabilir! Yakın gelecekte ekonomideki kötü gidişin sorumlusu olarak bunu dile getirenler ilan edilebilir! Bu da işe yaramazsa? Başvurabilecekleri yolu akıllardan dahi geçirmemek gerekiyor! CHP, muhalefette de ülkenin sigortasıdır. Önümüzdeki döneme bu gözle bakması, topluma “Bu ülke sahipsiz değil” duygusu vermesi gerekiyor!",https://www.cumhuriyet.com.tr/yazarlar/mustafa-balbay/ukrayna-suriye-arasinda-2301642
Mustafa Balbay,CHP birleştikçe AKP çatlıyor!,25 Şubat 2025 Salı,"Erdoğan, partisinin 8. olağan kongresinde tek aday, tek lider, tek seçici olarak 1547 delegenin 1547’sinin de oyunu aldı. MKYK’nin yarısını değiştirip İYİ Parti ve Gelecek Partisi’nden gelen tüm milletvekillerini yönetime kattı. Yemek aynı yemek, tabakların yarısı değişti! Bu “tek tek”li kongrede kullandığı başlıca malzeme de CHP kurultayını karalamak oldu. Özünde haklı; CHP kurultayında, genel başkanlık için bir yarış yaşanmış ve PM’ye girmek için çekişmeler olmuştur. Olacak şey mi? AKP’nin son kongresi bir yenilenmeden çok sanki bir “yeniden”lenme görünümü verdi. Ne söz ne kadro olarak “Yepyeni şeyler katar” denecek bir değişim yok. İktidarın 23. yılında hâlâ en temel konularda “cek”li, “cak”lı konuştu. Sonuçta yeri geldikçe yaptığımız şu değerlendirme kongreyle birlikte tescillendi: Ufku kalmayan AKP’nin iktidarda kalmak için tek seçeneği, seçeneğini bitirmek! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** O seçenek, yani CHP yeni bir sürece girdi. Önseçim ya gücü olacak ya yükü! Üstelik tam bir yaylım ateşi altında! CHP, cumhurbaşkanı adayını önseçimle belirleyeceğini ilan ettikten hemen sonra CHP’nin 15 ay önce yapılmış kurultayından suç üretmek üzere düğmeye basıldı. CHP’de böylesi zamanlarda “düğme” olmayı kabul edenlerin sayısı az olsa da yok değildir. Şimdi onlardan bir iddianame dikmeye çalışıyorlar. İşin içine MASAK’ı da soktular. Bence MASAK yetmez İnterpol’ü de devreye sokmaları iyi olur! Önseçime gidiş sürecinde Ekrem İmamoğlu ile Mansur Yavaş arasında bir yarılmanın çıkabileceği beklentisiyle olmadık haberler körüklendi. Önseçim takvimi başladıktan hemen sonra Yavaş pozisyonunu şöyle açıkladı: “Benden parti içinde bölünme havası yaratacak bir davranış beklemeyin!” İmamoğlu’nun önseçime katılımı için en az 20 milletvekilinin imzası gerekiyordu. Milletvekillerinin yüzde 90’a yakını imza verince bu kez İmamoğlu’nun diploması gündeme geldi. Yüksek Seçim Kurulu’nun, “Erdoğan’ın diplomasına biz karışamayız” dediği bir ortamda İmamoğlu’nun diplomasını nasıl iptal ettiririz arayışı başladı. İmamoğlu’nun başka nelerini tartışma konusu yapabilirler sorusuna olası yanıtlar sıralarken gülmeden edemiyoruz! *** CHP 23 Mart’ta önseçimi başarı ile tamamlayıp “Adayımı bütün üyelerimle birlikte saptadım” dediği andan itibaren AKP’den yeni hamleler bekliyoruz! Elde 11 Nisan var. O gün iki dava doğrudan İmamoğlu ile ilgili bir dava da CHP’nin İstanbul il binası. Onu da İmamoğlu’na bağlayacak fay hatlarını döşemişler! İmamoğlu’nun strateji üreten ekibinin genel değerlendirmesi şöyle: -Önseçim CHP örgütünün nadastan çıkarılıp demokrasi üretimine katılması işlevini üstlenecek. -Katılımın kapsamlı olması için 14 bölgede yığınsal buluşmalar planlandı. -İmamoğlu, CHP tabanı ile tam birlik beraberlik duygusunu yerleştirmek üzere adım atacak. -Bu süreçte CHP Genel Başkanı Özgür Özel’in makamına saygı ve bağlılıkta en ufak bir eksiklik olmaması için çaba harcanacak. İmamoğlu ile Özel arasında “zafere giden yolda yoldaşlık” iklimi oluştu. -İmamoğlu Yavaş’ı “ağabeylik” katında tutacak, her aşamada yakın olmak için çalışacak. -İmamoğlu’nun adaylaştırılmaması için her şeyin yapılacağını biliyoruz. Tutuklanabilir, kayyum atanabilir. Buna karşı da hazırlıyız. Böyle bir durumda İmamoğlu’nun yanında duracağı kişi, seçimin yapılması halinde yüzde 60’a kadar oy alabilir! Görünen o ki CHP birleştikçe AKP çatlayacak!",https://www.cumhuriyet.com.tr/yazarlar/mustafa-balbay/chp-birlestikce-akp-catliyor-2303407
Mustafa Balbay,Halkla yenemeyince ‘hukukla’!,01 Şubat 2025 Cumartesi,"Türkiye dün olağanüstü dönemlerinden birini daha yaşadı! 16 milyon nüfuslu bir kentin belediye başkanı, hakkında açılan güdümlü soruşturmalara yanıtları nedeniyle “terör” savcısına ifade verdi! Cumhurbaşkanı demiş: “Turpların büyüğü heybede!” Belediye başkanı yanıt vermiş: “Turbun büyüğünü açıklıyorum!” Erdoğan turpların yerini söyledi, İmamoğlu turplardan birini açıkladı! Erdoğan’ın yaptığı millete bilgi vermek, İmamoğlu’nunki terör suçu! İmamoğlu’nun açıkladığı turpla konuşan gazetecilere de akşam karanlığında gözaltı, gece yarısı sonrası tutuklama! İmamoğlu’na bir hüküm kurmak için neye dayanacaklar? Bilirkişi raporuna! Bilirkişi kim? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Açıklanması yasak, bilinmez kişi! Ortaçağın engizisyon mahkemelerini aratmayan bir durum. Ortaçağda egemen güç hedef seçtiği kişi için şunu söylüyordu: “Bunu tutuklayın, nasıl yargılayacağımıza sonra karar veririz!” *** Girişteki vurgumuza dönelim. İstanbul Çağlayan Adliyesi’nde terör savcısına ifade veren İmamoğlu çıkışta yurttaşlara seslendi. Gerek bir gün önce 10 dakikalık video ile yaptığı çağrı gerekse Çağlayan konuşması iktidarın hukuku araçsallaştırma yöntemine karşı milleti arkasına alarak üst perdeden mücadele edeceğini gösteriyor. İmamoğlu’nun bu tavrı iktidarı daha da gerecek, Erdoğan ve ona “bakanlar kurulu” sert sözlerle karşılık verecek. İmamoğlu da bunların altında kalmayacak. Erdoğan, yargı gücünü kullanarak İmamoğlu’nun üzerine gidecek. İmamoğlu, milletteki gücünü kullanarak karşılık verecek! İmamoğlu’nun bir buçuk saati bulan ifade verme sürecinde nezaket sınırları aşılmamış. Savcı dosyada yer alan suçlamalara bir de “hakaret”i eklemiş. Kamuoyuna yansıyan suçlamalar, terörle mücadele edenleri hedef göstermek ve tehdit etmekti. Öyle anlaşılıyor ki hakareti de ekleyerek “Hangisi tutarsa” yöntemini seçmişler. İki ay kadar önce İmamoğlu hakkındaki “ahmak” ve Beylikdüzü Belediye başkanlığı dönemindeki hak ediş davasının AKP’yi tatmin etmediğini, yeni “suçlar” aranmakta olduğunu vurgulamıştık. Bunlar içinde en etkili olanı elbette terör suçlaması. İçine terör kattın mı, tamam! İçeriği önemli değil. İktidar katlarında dünkü ifade kapsamında yer alan “suçlamalara” eklerin arandığını duyuyoruz. Gerek İmamoğlu gerekse İstanbul ilçe belediye başkanlarına yönelik başka neler bulunabilir? Bunu araştırıyorlar. *** Bütün mesele İmamoğlu’nu aşağı çekmek, CHP’yi kendi içiyle meşgul, dağınık bir parti görünümüne sokmak! Dün Çağlayan önündeki görüntü, iktidarın bu yöndeki heveslerini kursağında bırakacak cinstendi. Pek çok büyükşehir belediye başkanının yanında gözler Mansur Yavaş’ı aradı. Yavaş bir gün önce kararını duyurmuştu. Dün sabah saatlerinde Çağlayan’a ilk giden kişilerdendi. Otobüsün üzerinden el ele verdikleri fotoğraf ayrıca önemliydi. İktidarın, “Halkla, oylarıyla yapamazsam, hukuku kullanarak yaparım” dayatmalarını ayyuka çıkardığı bu sürecin sertleşerek devam edeceği görülüyor. Buna karşı İmamoğlu ve Yavaş’a büyük sorumluluklar düşüyor. Tarih böylesi zamanlarda insanlara sorumluluklar yükler. Bazen yaptıklarınızla, bazen yapmadıklarınızla kahraman olursunuz! Bütün mahkemelerin üzerinde bir mahkeme daha var: Milletin vicdan mahkemesi! İktidarın açtığı davalar, soruşturmalar o katlarda kabul görmüyor. 26 Ocak Pazar günü Nazilli Belediyesi’nin ve Atatürkçü Düşünce Derneği’nin ortaklaşa düzenlediği Uğur Mumcu’yu anma toplantısı sonrası bir yurttaş kulağımıza eğildi, seslendi: “Bunlar bütün iyileri susturacak, dikkat edin!” Toplum katında o parti bu parti yok, iktidarın zulmü var! Milletin mahkemesindeki hüküm bu!",https://www.cumhuriyet.com.tr/yazarlar/mustafa-balbay/halkla-yenemeyince-hukukla-2295038
Mustafa Balbay,Paralel hukuk!,12 Şubat 2025 Çarşamba,"Nasrettin Hoca’ya sormuşlar: - İki kere iki kaç eder? Soruyla karşılık vermiş: - Satarken mi satın alırken mi? Türkiye’de pek çok şey gibi hukuk sistemi de ikili bir yapıya dönüştü: - İktidar için mi muhalefet için mi? Bir davranış iktidarın lehine ise ödül, aleyhine ise ceza! Ya da söz konusu muhalefetse bas cezayı! Bu tutum giderek yerleşik bir hukuk sistemi haline geldi. Fiilen paralel hukuk sistemine geçtik! *** BirGün gazetesi çalışanları Uğur Koç, Berkant Gültekin, Yusuf Gökdemir’in gözaltına alınması, sistemi en iyi anlatan uygulama oldu. Sabah Gazetesi Haber Koordinatörü Abdurrahman Şimşek’in İstanbul başsavcısını ziyareti, gazetenin internet sitesinde haber oldu. BirGün gazetesi de bu haberi haber yaptı. Yayımlanmış haber, haber oldu diye sözünü ettiğimiz meslektaşlarımız gözaltına alındı! Her aşaması tam Aziz Nesinlik! Neden gözaltına alındılar? Haber yaptıkları için! Haber yalan mıydı? Hayır, Sabah gazetesinde yayımlandı. Sabah gazetesi hakkında soruşturma var mı? Hayır. BirGün hakkında var! Türkiye bir nebze normale döndüğünde sahneye konacak acıklı güldürünün çarpıcı bir bölümü! Halk TV Genel Yayın Yönetmeni Suat Toktaş iki haftadır tutuklu. Suçu ne? İmamoğlu ile ilgili bilirkişinin kimliğini açığa çıkarıp konuşmasını yayımlamak! Bilirkişinin raporu gizli mi? Olur mu canım, rapor dava dosyasına girecek ki mahkeme de ona göre karar versin! O zaman isminin açıklanması neden yasak? Bir davaya konan bilirkişi raporunda söz konusu bilirkişinin adının gizli kalması mümkün mü? Olur mu öyle şey, bilirkişi adı üzerinde o dava konusunu bilen kişi! O zaman adını yayımlamak neden suç? Bu soruyu sormak bile suç! Faili meçhul bilirkişi raporu! Alın size acıklı güldürüye bir sahne daha! Durum tersi olsaydı, İmamoğlu’na ceza verilmesini “sağlayacak” bir bilirkişi raporunu iktidar medyası “ele geçirip” haberleştirseydi ne olurdu? Büyük bir habercilik başarısı olarak sunulurdu! *** Haberciliğe yönelik bu karartmalar çok yönlü etki yapıyor. Öncelikle toplumun haber alma hakkı kısıtlanıyor. İktidar biliyor ki medyanın yüzde 95’ine hâkim olsa da yüzde 5’lik bir ışık sızması karanlığı alabora ediyor. O nedenle yüzde 5’e de katlanamıyor. Gazetecilere ani baskınla gözaltı ve soruşturmayla bu mesleği fiilen suç unsuru haline getirmeye çalışıyorlar. Demokrasisi rayına oturmuş ülkelerde gazetecilik, haber kaynaklarını, bilgi-belge sahibi olmayı, araştırmacılığı gerektirir. Türkiye’de bunlara ek olarak “cesur” olmayı, her şeyi göze almayı gerektiriyor. Bütün bunlar beraberinde siyaset sahasını daraltıyor. Siyasetçiler de ortaya çıkardıkları bir olumsuzluğu dile getirdiklerinde, bunu yayımlayacak gazeteci ararken “Cesur bir kişi var mı” diye bakmak durumunda kalıyorlar. Siyasi tarihimiz basına yönelik susturma girişimleriyle doludur. Ancak bütün bunlar ters tepmiştir. Hukuksuzluk, önünde sonunda yapanın yanına kâr kalmamıştır! Paralel hukukun tam hedefinde olan gazeteciler sadece bugünün değil, geleceğin de haberciliğini yapıyorlar. Gazeteciler tarih taslağının ilk aşamasını yazarlar. Yıllar sonra bugünler araştırıldığında, bakılacak yerlerden biri günün yayın organları olacak. Günlük haber diye yayımlanan bir konuya yıllar sonra “milat” diye bakılabilir. Gazeteciler paralel hukukun mağduru olurken aynı zamanda bugünün gerçeklerini yazıp geleceğe gönderiyorlar! Gerçek, zamanın çocuğudur! Zamanla büyür! Kimse engelleyemez!",https://www.cumhuriyet.com.tr/yazarlar/mustafa-balbay/paralel-hukuk-2298858
Mustafa Balbay,İmamoğlu-Yavaş el ele!,05 Şubat 2025 Çarşamba,"31 Mart 2024 yerel seçimlerinin birinci yıldönümü yaklaşıyor. O seçimler Türkiye’nin kaderinin döndüğü, AKP’nin birinciliğinin sona erdiği önemli bir dönemeçti. Başarısızlık yetimdir, başarının sahibi çoktur. 31 Mart’ta payı olanları sıralasak sütun yetmez. Özgür Özel, Ekrem İmamoğlu, Mansur Yavaş bu zaferden kişisel olarak da büyüyerek çıktılar. Özgür Özel’in seçim bölgesi Manisa’da CHP başkanlığı öyle aldı ki 78 yıl sonra, en yakın rakibini ikiye katlayarak. Ferdi Zeyrek 57.26, Cengiz Ergün 29.78. İlçelerde de ilk kez 17’de 14 oldu. İstanbul’da İmamoğlu, 2019’da ilk seçimi 13 bin, ikinci seçimi 806 bin farkla aldı. 2024’te fark 997 bine çıktı. 39 ilçeden 32’sinde birinciydi. İlçe belediyesi 14’ten 26’ya çıktı. Meclis’te çoğunluğu aldı. Erdoğan’ı üçüncü kez yendi. Ankara’da Yavaş, Turgut Altınok’un iki katı oyla yüzde 60.43’le seçildi. İlçe sayısı 3’ten 16’ya çıktı. Çankaya’da her 100 kişiden 79’nun oyunu aldı. Bu, bütün partilerden oy aldığını gösteriyordu. *** Bugüne gelirsek... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yukarıdaki tablo toplam bir gücü ortaya koyuyor. Özgür Özel yerini saptadı: “Ben, CHP’ye cumhurbaşkanlığı ve Meclis çoğunluğu kazandırmış bir genel başkan olarak tarihe geçmek istiyorum.” İmamoğlu ve Yavaş bulundukları konumda perçinledikleri başarıyı bir üst seviyeye çıkarmak istiyor. İkisinin de hakkıdır, ikisi de kazanır. Ama her biri ötekinin tam desteğini alırsa! İmamoğlu orta büyüklükte bir Anadolu kentine bir gün önceden haber vererek gitse en az on bin kişi toplar. Yavaş da aynı şekilde gitse en az on bin kişi toplar. İkisi birlikte el ele vererek gitse yüz bin kişi toplar! Durumun özeti budur. 30 Ocak Cuma günü iki başkanın İstanbul’da Çağlayan adliyesi önünde el ele verdikleri fotoğraf Türkiye’nin geleceğidir. Birinin “kırılmasıyla” diğerinin adaylığı yarım değildir, çeyrektir! İkisinin birden aday olması, Erdoğan’a karşı değildir, birbirlerine karşıdır. Şu aşamada “düğüm” gibi görünen durumu “düğüne” çevirmek ikisinin elindedir. İktidar bu el ele vermenin geçici olduğunu görmek için ellerini ovuşturuyor! Topluma verebileceği hiçbir şey kalmamış iktidarın tek seçeneği, seçeneğini aşağı çekmektir. Mümkünse yok etmektir. Bugün İmamoğlu’nu yarış dışı yapmaya çalışan, bunu başarırsa ilk iş olarak Yavaş’a yönelecektir. Yavaş’ın çevresinde, “İmamoğlu yasaklı olursa önümüz açılır” diye düşünen varsa bu gerçeği unutmamalıdır. *** Özgür Özel, “Aday değilim, elim rahat, önseçimle yarışsınlar, iyi olan kazansın” diye bakamaz. Partinin ilçe örgütlerinden Meclis grubuna kadar bütünlük içinde olmasından birinci derecede sorumludur. Dün grup toplantısının son bölümünde İmamoğlu-Yavaş el ele fotoğrafıyla seslendi. Bütün mesele bu el ele olma enerjisini her alana yaymaktır. Özel, hızlı karar alan, hızlı düşünen, bir o kadar da hızlı iletişim kurabilen bir lider. Önseçimi kesin bir yol haritası olarak önüne koymuş. Şu aşamada buradan dönmemeye kararlı. İmamoğlu da bunun arkasında. Yavaş, erken buluyor. Özellikleri birbirine hiç benzemeyen üç lider, aralarında güçlü bir iletişim kurarak Türkiye’ye beyaz dumanı göstermeli. AKP’nin 2007’de cumhurbaşkanı adayını belirleme sürecindeki Erdoğan, Arınç, Gül üçlüsünü düşünsünler! Üçlü bir arada çok güçlü! Yarışarak değil, kaynaşarak!",https://www.cumhuriyet.com.tr/yazarlar/mustafa-balbay/imamoglu-yavas-el-ele-2296371
Mustafa Balbay,İmamoğlu ya seçilir ya seçtirir!,19 Şubat 2025 Çarşamba,"Seçimlerin ne zaman yapılacağı belli değil ama seçim takviminin, en azından propaganda sürecinin başladığını söyleyebiliriz. Yolda, bugün hiç adı geçmeyen kişiler de aday olabilir. Gidiş her şeye gebe. Ancak şu aşamada görünen iki yarışçı var: İmamoğlu ve Erdoğan. Erdoğan devlet çarkını elinde tutmanın verdiği özgüven ve mekanizma zenginliğiyle çoktan seçmeli bir siyaset izliyor. Elinde pek çok kaldıraç, indireç var. Görünen yol haritasını şöyle özetleyebiliriz: - CHP’yle tabanda-tavanda ittifak yapabilecekleri devre dışı bırakmak. - CHP’yi kendisiyle uğraşır halde tutmak. - Kamuoyu gözünde CHP’nin ülkeyi yönetme becerisinden uzak olduğu havasını yerleştirmek. - İmamoğlu’nu akla gelen gelmeyen her türlü yöntemle aşağı çekmek. - Bütün bunlardan sonuç alınmazsa parti olarak CHP’yi siyasetin dışına itmek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Erdoğan’ın hedefinde CHP’nin olması doğal. Zira başka seçenek yok. Onların tümü devre dışı bırakıldı. Erdoğan bunları yaparken adaylığı en tartışmalı kişinin de kendisi olduğunu anımsatmak gerek. Mevcut durumda aday olamaz. Zorlanırsa üç yol var: 1- 400 milletvekili bulup anayasayı değiştirmek. 2- 360 milletvekili bulup anayasa değişikliğini referanduma götürecek sayıya ulaşmak. 3- Seçimin erkene alınmasını sağlayıp bu yolla adaylaşmak. Bunların her birinin kendi içinde alt dalları var. Önümüzdeki günlerde bilgisayar tuşlarında en çok basacağımız konu bu olacak. Erdoğan’ın devleti arkasına alarak yürümesine karşılık İmamoğlu milleti arkasına alarak yola çıktı. Son günlerdeki cadde, sokak, meydan konuşmaları bunun somut göstergesi. İmamoğlu’nun önüne konacak hukuk barajları ne işe yarar? İlk durak 11 Nisan. O gün İmamoğlu eksenli üç dava birden var. İmamoğlu’nun yol haritasını da şöyle sıralayabiliriz: 1- Önseçimi partiyi yormak için değil, seçime hazırlamak için kullanmak. 2- Yolda Mansur Yavaş’la hedef ortaklığı yapacak zemini bulmak. 3- Önseçim sonrası tamamen millete yönelmek. Erdoğan, Cumhurbaşkanlığı şapkası ile süreci götürüyorsa, İstanbul Büyükşehir Belediye Başkanlığı ve Türkiye Belediyeler Birliği Başkanlığı şapkasını kullanmak. Bunlarla propaganda gücünü dengelemek. 4- Ola ki yolda adaylığı engellendi, ola ki seçime katılamadı... O zaman seçilen değil ama seçtiren olmak. Böyle bir durumda CHP’nin göstereceği adayın kazanma şansının çok daha yüksek olmasını sağlamak. *** Genel hesap böyle görünüyor. Erdoğan’ın kullanacağı devlet gücü çok etkili olur ama ters de tepebilir. Şu günlerde CHP’nin 38. olağan kurultayını iptal ettirmeye çalışacak kadar küçülmek hayra alamet değil. Bu, daha da ileri gidilebileceğini gösteriyor. CHP kurultayına ilişkin ifadelerin önce meşru yolun dışında alındığı, uygun görülen ifadelerin şekillendirilerek “hukuk” zeminine sokulduğu iddiaları konuşuluyor. CHP kurultayını tartışmalı hale getirmek isteyen AKP’nin son haftalardaki il kongrelerini tek tek inceledik. Birinde, ikinci aday bulamadık! Tümü tek adaylı. Ordu’da ikinci aday olarak bir kişi sınırları zorlamış, başaramamış, “Yasak” demişler! Demokrasiyi, hedefe ulaşmayı sağlayacak, varınca inilecek tramvay olarak görenlerin CHP kurultayında demokratik olmayan şeyleri gündeme getirip siyaset yapması tarifsiz güzellikte bir ironi! CHP’nin bu saldırılara karşı en büyük gücü “birliği” olmalı. CHP’li belediyeler tüm hizmet binalarının camdan olduğunu unutmamalı. Havada ikmallerin çok olacağı, ihmallerin affedilmeyeceği bir seçim süreci başladı!",https://www.cumhuriyet.com.tr/yazarlar/mustafa-balbay/imamoglu-ya-secilir-ya-sectirir-2301293
Mustafa Balbay,Hiddetin öteki yüzü!,22 Şubat 2025 Cumartesi,"AKP, 8. olağan kongresine giderken tablo, toplumu bir yana bırakın Saray için bile iyi görünmüyor. 2024 sonbaharında, yarın yapılacak kongrenin bir yenilenme, heyecan yaratma şeklinde olacağı konuşulmuştu. Tam tersi bir durum yaşıyoruz. “Adında ak, ışığında istikbal” sloganıyla toplanacak kongrede yaratıcı bir şeyin olmadığı anlaşılıyor. Siyasette önemli hünerlerden biri şudur: Rıza üretmek! Yani toplumun geniş kesimlerinden iktidar uygulamalarına gönüllü kabul olmasını sağlamak, adı üstünde milletin rızasını almak. İktidar bunu şöyle değiştirdi: Rıza dayatmak! TÜSİAD yöneticilerine “suçüstü” muamelesi yapmaktan BİRTEK-SEN Genel Başkanı Mehmet Türkmen’in tutuklanmasına, Ayşe Barım’ı serbest bırakma cüretini gösteren hâkim hakkında soruşturma açmaktan kayyım uygulamalarına kadar her alanda “haddini bileceksin” icraatı var! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** “Haddini bileceksin” hiddetinin öteki yüzü ne? Öteki yüz kalabalık! Başta vurguladığımız gibi işler iyi gitmiyor. Ekonomiden başlayalım. Gidişten bırakın TÜSİAD’ı, AKP’li iş insanları da mutlu değil. TÜSİAD aslında onların da düşüncelerini dile getirdi. Her şey bir yana Merkez Bankası’nın yılın daha birinci ayında 2025 enflasyon hedefini yüzde 21’den 24’e çıkarması hemen hemen kesimleri “yüzde 30 kabul” noktasına getirdi. Mehmet Şimşek’in dilindeki söz şu olmalı: Gitmek mi zor kalmak mı? Aslında TÜSİAD’a en güçlü yanıtı vermesi gereken kişi Şimşek. Çıksa, gürlese: -Her şey iyiye gidiyor. İşte rakamlar! Ekonominin başına geçen bakan birinci yılda genellikle tünelin ucundaki ışığı gösterir! Oysa şimdiki endişe şu: Tünel haziranda daralır mı? Erdoğan’ın önündeki anketler kötü! Yapılanları onaylayanların oranı arzu edilenin neredeyse yarısı. Bunları kararname ile değiştirmek mümkün değil! Bahçeli’nin 22 Ekim’de başlattığı Öcalan daveti rayında gitmiyor. İmralı’ya her seferinde “son tur” düzenleniyor ama arkası yeni bir turu gerektiriyor. Bahçeli’ye iki bakımdan sağlık diliyoruz. Birincisi insani olarak. Herkes olabildiğince sağlıklı yaşasın. İkincisi siyasi olarak. Türkiye’de düşünce ve ifade özgürlüğünü sınırsız kullanabilen tek kişi. Gelinen noktanın nereye evrileceği bilinmiyor. Suriye’den gelen haberler iyi değil! Küresel aktörler Eş Şara’yı kıskacına almış görünüyor. Türkiye’nin PKK uzantısı olarak nitelediği YPG Şam ile hemhal! Korkarız Esad döneminde kabul gören PKK, adı şekli değişmiş olarak yine zemin bulacak! Trump yönetimi bölge planlamaları yaparken Türkiye’yi gözetir bir noktada değil. Suudi Arabistan ve Rusya ile daha yakın çalışma havası var. *** Bütün bunlar bizim için ne yazık ki şaşırtıcı değil. Ekonominin içinde hepimiz var. Acımasız kriz sağ-sol dinlemiyor. Ama hukuk devleti olmadan refah devleti olunamayacağı gerçeği var. Terörsüz Türkiye, terörsüz bölge hangi sağduyulu yurttaşın arzusu olmaz ki! Ama bunun için öncelikle şeffaflık, toplumsal mutabakat ve parti çıkarlarını ötelemek gerekiyor. Amerika’ya kafa tutmanın da çanak tutmanın da gereği yok. Bütün mesele ülke yararları öncelikli politika. Ama bunun için tutarlı olmak şart. Bütün bunları birleştirince iktidar için “çıkış” olarak iki yol kalıyor: 1-Gerçekleri söyleyenlere haddini bildirmek. 2-Seçenek olabilecekleri tasfiye etmek. Yani “çıkış”, herkese çıkışmak! CHP’nin izleyeceği önseçimli siyaset bunu durdurabilir mi? Mümkün. Önümüzdeki hafta bu zeminde buluşalım!",https://www.cumhuriyet.com.tr/yazarlar/mustafa-balbay/hiddetin-oteki-yuzu-2302481
Mustafa Balbay,Şahsıma mektuplar (50): Çok kanallı tek seslilik!,15 Şubat 2025 Cumartesi,"Daha önce “çok partili tek liderli” yönetim anlayışını yaşama geçirip siyaset bilimine armağan ettiğimizi duyurmuştuk. Elbette çok sayıda parti olabilir ama tek şartımız var: Ülke yönetimine talip olmayacak! Olursa suçu belli: Terör faaliyeti! Bununla beraber medyaya yerleştirmeye çalıştığımız “çok kanallı tek seslilik” ilkesinde bazı sapmalar olduğunu gördük. Derhal önlemimizi aldık. Demokrasi ertelemeye gelmez. Anında hareket edeceksin, gereğini yapacaksın. Çatlak sesler demokrasiye en büyük zararı verir. Demokrasiyi sağlam kazığa bağlayacaksın ki sonra bunun başına ne geldi diye yakınmayacaksın! İktidarımızı, affedersiniz demokrasimizi her türlü saldırıdan korumak için her türlü önlemi aldığımız bereketli bir haftayı geride bıraktık. Sonuçlarını en kısa sürede alacağımızı ümit ediyorum. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Medyanın yüzde 95’ini ele geçirdik ama yüzde 5’lik sızıntı bile insanın içini sızlatıyor. Defalarca tarifini verdik, dedik ki: “Bizim söylediklerimiz dışında söylenen her şey yalandır.” Bu kadar basit. Buna rağmen inat edenler var. Biz de onları suçüstü yapıp mikrofonlarıyla kalemleriyle yani suç aletleriyle birlikte hemen olay yerinde, yani yayın organında gözaltına alıyoruz. Halbuki son derece geniş bir yelpaze içinde aziz milletimizin ihtiyacı olan her şeyi sağlıyoruz. Arkadaşlar günlük akışı getirdiler, çok beğendim. Son derece başarılı bir çalışma yapmışlar. Örneğin; akşamüstü bir kanal gelinkaynana kavgasını veriyor. Gelinin dili beş karış, kaynananınki arşın. Bir başka kanal, karısını baldızıyla öldürüp suçu oğlunun üzerine attıktan sonra, “Kızım kötü yola düştüğü için cinayeti işledim” diyen babanın söylediği her şeyin yalan olduğunu ortaya koyan bir canlı yayın yapıyor. Öteki kanal, kuzu dolmasının yedi ayrı yayladan getirilen kuzuların etinin ayrı ayrı işlenerek nasıl yapılacağını anlatıyor. Bir başka kanal Diriliş Ertuğrul dizisinin sekizinci tekrarını yapıyor. Bir başkası ulvi görüntüler eşliğinde Kuranıkerim okuyor. Başka kanal o gün Meclis’te muhalefet partisinin yaptığı bir densizliği köpürtüyor. Akşam haber saati gelince hepsi bana bağlanıyor! Böylece bütün kesimler görmek istediklerini gördükten sonra en görmek istedikleriyle akşama başlıyor. Gece tartışma programlarında da masaya cehapeyi yatırtıp enine boyuna tartıştırıyoruz, başka konuya girilmesine de izin vermiyoruz. Sonra da “Millet cehape haberlerinden bıktı” diyoruz. Yayın yelpazesi bu kadar geniş kaç ülke var? *** Gece saatlerinde milletimin iyi vakit geçirmek için izlediği dizilerde de aynı yelpazeyi açmak için gerekli önlemleri aldık. Bunun meyvelerini yakında alacağız. Böylece dizileri milletim zevkle izleyecek, en önemli yerinde şahsım olmasa memleketin ne hallere düşeceğini kafasına sokmuş olacak! Dizi oyuncuları Silivri’nin soğuğu ile Saray’ın sıcağı arasında tercihlerini yaptılar. Yapmayan da yakında yapacaktır! Biz bütün bunları oturtmaya çalışırken bir felaket tellalı, bir bozguncu, bir fitne sokucu, bir hazımsız kurum çıktı yalan beyanlarda bulundu. Dedi ki: Sistem çökmüştür! Yavvv biz daha size çöktük mü ki sistem çökmüştür diyorsunuz! Küs-iyat mısız, tuş-iyat mısınız nesiniz? Siz daha çökme görmemişsiniz. Adalet bakanımız derhal gereğini yaptı, onları da adaletle tanıştırdı! Baldıran şerbeti de neymiş, gelsinler bizim adalet şerbetimizin tadına baksınlar!",https://www.cumhuriyet.com.tr/yazarlar/mustafa-balbay/sahsima-mektuplar-50-cok-kanalli-tek-seslilik-2299986
Mustafa Balbay,BİRTEK-SEN yok! Bir tek sen varsın!,18 Şubat 2025 Salı,"Birleşik Tekstil, Dokuma ve Deri İşçileri Sendikası (BİRTEK-SEN) Gaziantep’teki tekstil işçilerinin hak arama mücadelesiyle ayrıca öne çıktı. Sendikanın genel başkanı Mehmet Türkmen zamlı haliyle asgari ücretin 2-3 bin lira üzerine çıkan ücretlerin yükseltilmesi için işçilerle birlikte zorlu bir mücadele başlattı. Valilik kayıtsız şartsız patronların yanında durunca kentte neredeyse bütün gösteriler, toplantılar yasaklandı. Fabrikalardan birinin sahibinin AKP milletvekili olmasını bir yana koyalım, binlerce işçinin birkaç bin lira daha fazla ücret almak için sürdürdüğü çabanın karşılığı sendika başkanını tutuklamaya sevk etmek oldu. Geçen haftanın gündem konuları arasındaki Çayırhan Termik Santralı işçilerinin Ankara yürüyüşünü Gaziantep’in yanına koyunca çalışma yaşamının giderek keskinleştiğini görüyoruz. *** Siyasal ve toplumsal ortamın kelime oyunu ya da kara mizah kaldıracak yanı yok ama BİRTEK-SEN’e üye işçilerin karşılaştığı durumla ülke yönetiminin en tepesindeki iklime ve söylediklerine bakınca mırıldanmadan edemedik: BİRTEK-SEN yok, bir tek sen varsın! Ekonomik kriz beş bakan eskitti, hâlâ enflasyonun ne zaman düşeceği belli değil. Toplumun yüzde 70’i, “Artık bu ekonomi düzelmez” noktasına geldi. Gelen her bakan, kendisiyle birlikte her şeyin düzeleceğini söyledi ama çarşı pazar ortada, sofra ortada! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bütün bunlardan sonra mikrofonu eline alınca bir tek sen varsın! Aslında gelip giden bakanların bir öneminin olmadığı da böylece ortaya çıkmış oluyor. Sistemi değiştirirken başlıca söylemin şuydu: Bakanlarla Meclis’i ayıracağız. Bakanlar sadece işinin ehli kişilerden oluşacak, siyaset yapmayacak, sadece işine odaklanacak! Gerçek ne oldu? Milletvekillerinin siyaset yapmasına gerek yok, bakanlar gereği kadar yapıyor. Hakkını teslim edelim; en başarılısı da adalet bakanı. Demeç verdikten yarım saat sonra soruşturma açılıyor. Soruşturma açıldıktan sonra devamında hangi suçların gündeme gelebileceğini söylüyor. İddianamenin taslağını da yazmış oluyor. Parlamenter sistemde seçim takvimi başladığında “mutlaka tarafsız olması gereken bakanlar” olarak adalet, ulaştırma ve içişleri bakanları hükümetin üyesi değil, devletin bürokratı olurdu. Şimdi en politik bakanlar onlar oldu! Yargının başlıca işi şu: İktidarın seçeneksiz olmasını sağlayacak her türlü adımı atmak! Açılan aklı almaz davalar, yapılan tutuklamalar aynı zamanda korkunun da ne kadar büyük olduğunu gösteriyor. *** Genel bir güvensizlik ortamının oluştuğu, iktidarın sorunları çözme iradesini büyük ölçüde kaybettiği kamuoyu anketlerine de yansıyor. Bunu TÜSİAD söyleyince iktidar kıyameti kopardı. TÜSİAD’ın söylediklerinden hangisi doğru hangisi yanlış diye bakmak yerine işi şu zemine taşıdılar: TÜSİAD nasıl konuşur? Ne hakla konuşur? Aslında sadece TÜSİAD’ın konuştuğu gün Türkiye’de olanlara bakılsa bile o konuşmadan şu başlık ilk sıraya konurdu: Sistem çökmüştür! Sistemin çökmediğini anlatmak yerine TÜSİAD’ın üstüne çökmeye çalıştılar. Yazının başında vurguladığımız BİRTEKSEN’in çağrıştırdıkları bir tek yazıya sığacak cinsten değil. Ancak gelinen noktanın çağrıştırdığı şu söz herkese düşen sorumluluğu anlatmaya yetiyor: Diktatörlük, bir kişinin milyonlarca kişiye hükmetmesi değildir, milyonların bir kişinin diktatörlüğünü kabul etmesidir! BİRTEK-SEN Genel Başkanı Türkmen’i dün akşam saatlerinde tutukladılar. Tek tek kişileri tutuklayabilirsiniz. Ya milyonları?",https://www.cumhuriyet.com.tr/yazarlar/mustafa-balbay/birtek-sen-yok-bir-tek-sen-varsin-2300892
Mustafa Balbay,Prof. Haberal’ın gözüyle cumhurbaşkanlığı,08 Şubat 2025 Cumartesi,"Önceki gün Sözcü Yayın Grubu Ankara temsilcisi, kardeşim Saygı Öztürk’le birlikte Başkent Üniversitesi’nin kurucusu Prof. Dr. Mehmet Haberal’ın konuğuyduk. Üniversitenin Bağlıca kampüsündeki ana binasında pide fırınının önünde bizi ağırladı. Organ naklinde dünya öncüsü Haberal bu kez odun ateşindeki fırına kürekle pide attı, pişmiş olanların sofraya naklini sağladı! İlkokulu gaz lambasıyla okuyup bugün lazer ışınlarıyla bilim yapan Haberal, “Yeryüzünde hiçbir emek boşa gitmez” sözünün canlı tanığı. Baba mesleği fırıncılıkta da ustalığına tanık olduğumuz Haberal Hoca sofradakileri, etrafımızdakileri tek tek sayıp hemen tümünün üniversitenin bünyesinde üretildiğini anlattı. Bilimin yanı sıra tarımdan tekstile pek çok alanda üretim var. Bugün üniversitede binlerce öğrencinin, akademisyenin, çalışanın yanında 6 milyon da ağaç yükseliyor. Geçtiğimiz yıllarda bir müteahhit, “Hocam buradan 30 bin konut çıkar, yarısı sizin olur” deyince, yeri geldiğinde kullandığı sert bakışını gösterip, “Bunu bir daha telaffuz etme” karşılığını vermiş! *** Prof. Haberal’la Silivri günlerindeki anılarımızın tozunu aldıktan sonra gündeme geldik. Türkiye’deki cumhurbaşkanı seçimleri Haberal için ayrı önem taşıyor. Ecevit, başbakanlığı döneminde Haberal’a cumhurbaşkanlığı önerisinde bulunmuştu. Öneriyi niçin kabul etmediğini şöyle özetledi: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “O dönem parlamenter sistem vardı. Meclis’ten bir kişinin daha uygun olacağını değerlendirdim.” O günlerden bugünlere geçerken Meclis’in yeniden “Türkiye’nin kalbi” olma özelliğine kavuşması gerektiğini vurguladı. Haberal, gözünü budaktan, sözünü dudaktan, ülkesine hizmetten sakınmayan bir toplum önderi. Geçen yıl nisan ayında Atina Akademisi’ne alınan tek yabancı olarak kürsüye çıktığında söze şöyle başladı: “Burada olmamı Mustafa Kemal Atatürk’e borçluyum” Haberal, önemli bir konuya değineceği zaman “Türkiye’nin potansiyeli çok yüksektir. Yapamayacağımız çok az şey var. Yeter ki ülkenin ve Atatürk’ün kıymetini bilelim” cümleleriyle başlar. CHP’nin cumhurbaşkanı adayını belirleme tartışmalarına da böyle başlayıp şöyle devam etti: “Mesele CHP meselesi değil, cumhurbaşkanı kim olacak meselesi değil, memleket meselesi. Böyle bakmaları gerekir. Kullanacakları tek sözcük var; hizmet. Hizmete talip olduklarını anlatacaklar, ikna edecekler, güven verecekler. Birleşecekler, kazanacaklar. Başka yolu yok. Bir ülkede hukuk yoksa hiçbir şey yeşermez. Bunu tesis edeceklerini millet bilmeli, hissetmeli. Hizmet, hizmet... Bu, aşkla yapılacak bir şey. Atatürk ne diyor? Zafer, ona en çok inananındır. Biraz da söz dinlemek iyidir bu yolda! Dinleyeceksin, danışacaksın...” Haberal’a göre, Özgür Özel, Ekrem İmamoğlu, Mansur Yavaş bir araya gelecek, birlikte çözüm üretip birlikte yürüyecek, başka yolu yok! *** Haberal’ın değerlendirmeleri çevremizdeki hemen herkesin ortak görüşü. Türkiye’nin siyasi tarihini de bilen kimi yaş zengini akademisyenler sözü şöyle bağlıyorlar: “Örneğin, İmamoğlu ile Yavaş ikisi birden Erdoğan’ın karşısında aday olsa, ilk ikiye onlar kalabilir diyen de var! Bu abartılı bir özgüven. Erdoğan’ı tanımıyorlar mı? Tek kazanma yolu birlikte yürümek. Bunu bozmak için her şeyi yapacaklar. Aralarında ikilik çıkarsa Erdoğan’ın çaba harcamasına gerek yok!” Son anda bir değişiklik olmazsa yarın Özel, İmamoğlu, Yavaş buluşacak, süreci değerlendirecek. Beklenti şu: Bir araya gelin ve ayrılmayın!",https://www.cumhuriyet.com.tr/yazarlar/mustafa-balbay/prof-haberalin-gozuyle-cumhurbaskanligi-2297471
Mustafa Balbay,CHP seçim kazanma suçu işlemiştir!,13 Şubat 2025 Perşembe,"Uzun uzun iddianameler yazacağınıza, art arda operasyonlar düzenleyeceğinize, zorlaya zorlaya suç örgütleri üreteceğinize toplu bir iş yapın, adını koyun: CHP 31 Mart yerel seçimlerini kazanma suçu işlemiştir! Sonra bu büyük çuvalın içine noter huzurunda kura çekerek kazanan herkesi koyun! Böylece ne kadar adil-tarafsız olduğunuzu da göstermiş olursunuz! Öyle ya piyangonun kime vuracağı iktidar tarafından belirlenmiyor, son derece tarafsız bir anlayışla sıralama yapılıyor! Pazar günü yapılan Özel-İmamoğlu-Yavaş zirvesinden iktidarın beklediği çatlak, çatışma çıkmayınca ertesi sabah İstanbul ilçelerindeki belediye meclis üyeleri, başkan yardımcıları operasyonuyla gün başladı. Suçun adı şu: “Kent uzlaşısı örgütü!” CHP’nin seçim öncesi kamuoyuna ilan ettiği ve başarıyla uyguladığı bu yöntem bir yıl sonra suç oldu! İş bu noktaya geldikten sonra yukarıdaki önermemizde haksız mıyız? *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu gidişle İstanbul’da metrekareye dört İmamoğlu davası düşecek! Dün İstanbul başsavcısıyla ilgili iddianame kabul edildi. Dava tarihi olarak 11 Nisan belirlendi. Rastlantıya bakın 11 Nisan İmamoğlu’nun Beylikdüzü Belediye başkanlığı dönemindeki bir ihaleye ilişkin davanın da görüleceği gün. Sabah 10.00’da Çağlayan’da başsavcı davası, 15.00’te Büyükçekmece’de Beylikdüzü davası. Rastlantının daha daha büyüğüne bakın, CHP İstanbul il binasının alımıyla ilgili dava da 11 Nisan’da! Artık hedef kim sorusunun yanıtı net: CHP! Davalara ilişkin döne döne “itirafçı”, “gizli tanık” benzeri “deliller” arandığını duyuyoruz. Ortada ciddi deliller olmayınca zanlılardan delil üretmek! Mevcut davaların hiçbiri kamuoyu önünde İmamoğlu’nu aşağı çekecek içeriğe sahip değil. Terörle bağlantılı “suçlar” daha “elverişli”! Hafta başındaki operasyondan beklenti bu yönde! Daha önce denediler olmadı, şimdi yeni bir hamle daha yapıyorlar. Şu yaman çelişkiye bakın: Bir yandan terör örgütü başının barış için yapacağı açıklama bekleniyor bir yandan İstanbul’daki belediyelerde “terörist” aranıyor! 11 Nisan’a dek yeni soruşturma dosyalarının gündeme gelebileceği ya da 11 Nisan günü savcılıkların yeni soruşturmalarla mevcut davaları birleştirebileceği konuşuluyor. Ankara’daki tepelerde İmamoğlu’yla ilgili şu ikilem söz konusu: 1- Siyasi yasağı verip kenara mı çekmeli? 2- Yasak onu kahramanlaştırabilir, bunun yerine yıpratıp aşağı mı çekmeli? İkinci şıkkın öne çıktığı yönünde hava alıyoruz! *** CHP 31 Mart’ta yerel seçim zaferinin birinci yılını, güçlü biçimde kutlama, yapılanları anlatma, yapılacakları müjdeleme zemininde karşılamaya hazırlanıyor. Ancak iktidarın bu konunun gündemin birinci maddesi olmaması için her şeyi yapacağı anlaşılıyor. Bir başka deyişle yakın gelecek bugünden de kötü olabilir. Çok klasik bir söylem ama CHP önümüzdeki döneme tek yürek hazırlanmak zorunda. 23 Mart’ta cumhurbaşkanı adaylığı için önseçim var! Eğer sorunsuz giderse iktidar bu önseçimden de suç çıkarır! Salı günü CHP grup toplantısını yerinde izledik. Özel’in konuşması öncesi ve sonrası Anadolu’nun dört bir yanından gelen CHP’lilerle konuştuk. Aldığımız notlar ayrı yazı konusu olacak ağırlıktaydı. Taban, “Önseçim yapalım ama düğüm çözme işini bize bırakmayın” diyor! Genel merkez ve süreç kahramanları “düğüm” değil, “düğün” havası oluşturmalı! Saldırıları göğüslemenin yolu buradan geçiyor!",https://www.cumhuriyet.com.tr/yazarlar/mustafa-balbay/chp-secim-kazanma-sucu-islemistir-2299196
Mustafa Balbay,Halk TV’ye abluka!,30 Ocak 2025 Perşembe,"Siyasetçiden gazeteciye kamuoyuna gerçekleri anlatma gücüne sahip herkesi içine katan büyük bir ablukayla karşı karşıyayız. Gazetecileri tek tek hedef seçip susturamayınca toplu halde gözaltına alma, ne yapacaklarına sonra karar verme yöntemini seçtiler. Önceki akşam Cumhuriyet yazarı, Halk TV’nin programcısı Barış Pehlivan, Halk TV sorumlu müdürü Serhan Asker ve sunucusu Seda Selek art arda gözaltına alındı. Gerekçe İmamoğlu’nun sözünü ettiği bilirkişiyle temas kurup düşüncelerini açıklamak. Pehlivan her zamanki gibi haberin kalbine gitmiş, oradan aldığı bilgileri kamuoyu ile paylaşmış. Bundan programın sunucusu, haber müdürü de sorumlu tutuldu. Bununla yetinmediler Halk TV Genel Yayın Müdürü Suat Toktaş ve programlar müdürü Kürşad Oğuz da dün sabah ifadeleri alınmak üzere adliyeye götürüldü. Yazıyı kaleme aldığımız saatlerde gözaltı sürecindeki trafikten başımız döndü. Seda Selek sağlık kontörlüne götürüldü. Serhan Asker’in ifadesi tamamlandı. Barış Pehlivan Emniyet’ten adliyeye götürüldü. Suat Toktaş savcılıkta. Avukat Halit Çelenk çok sık tekrarlardı: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Olağanüstü dönemlerin başlıca özelliği hukuksuzluğudur!” Dün aklımıza sıklıkla bu söz geldi! *** Toplumun her kesimi gibi elbette gazeteciler de dokunulmaz değildir. Haklarında soruşturma açılabilir, ifadelerine başvurulabilir, hatta yargılanmaları söz konusu olabilir. Ancak hukukun en temel ilkesi şudur: Usul, esasın kapısıdır! Halk TV’nin ekrandaki yüzlerine yapılan muamele, yani ifade vermeye götürülüş biçimleri kabul edilemez. Herkes biliyor ki savcılık onlara bir tebligatta bulunsaydı; ifadelerine başvurulacağını belirtip gün-saat bildirseydi, tümü orada olurdu. Gazeteciler programa başlamadan önce apar topar gözaltına alınıp sabaha kadar tutuluyor. İfade alımı ertesi gün! Bunun adı infazdır! Bunun adı hükmü önceden verip cezanın ne kadar olacağına yolda karar vermektir! Bunun adı ablukadır! Adalet bakanı da ifadesiz, tunç görünümlü bir yüz haliyle gözaltındaki herkesin suçlu olduğunu, İmamoğlu’nun “hadsiz”, “16 milyonun sorumluluğunu taşıyamayan biri” olduğunu canlı yayında ilan edip yapılan her şeye onay verdiğini kamuoyuna duyuruyor! O zaman bunca ifade almaya, yargılamaya ne gerek var? Kurun bakanlıkta bir karar birimi, verin cezayı, infaz edin! *** Suat Toktaş ve Kürşad Oğuz’la sıcak selamlaşmalarımız, mesleki dostluğumuz var. Seda Selek’in işini büyük bir aşkla yaptığı ekrandan hissediliyor. Serhan Asker’le yolculukları, acıları, güzel zamanları paylaştık. Barış Pehlivan’la Silivri’de 6 ay aynı koğuşta yaşadık. Yan yana hücrelerde yattık. Karavanamız, semaverimiz, televizyonumuz ortaktı. Sıcak su saatlerimizi bölüştük. Tepeden tırnağa, 24 saat gazetecilik düşünen bir meslek âşığı. Bir akşamüstü havalandırma kapatıldıktan sonra koğuşa geçip özgürce kullandığımız zamanın içini geçmişten damlalarla doldururken liderlerle ilgili bir anımı anlattım. Barış plastik sandalyeden fırladı, “Abi bu müthiş bir kulis haber” dedi. “Eee” dedim. “Ben yazayım” dedi. “Yav hapisteyiz nereye yazacaksın” dedim. “Yarın avukat gelecek. Zaten gazetelerdeki satır aralarından birkaç haber çıkardım. Bunu da ekleyeyim. OdaTV’de çıksın” dedi! Barış’a takıldım: - Yazarsan tutuklarlar seni! Bir an şaşırdı, gülümsedi: - Zaten tutukluyuz abi. Yazalım bu haberi! Barış böyle bir Barış. Bedenini belki tutuklarsınız ama beynini mümkün değil!",https://www.cumhuriyet.com.tr/yazarlar/mustafa-balbay/halk-tvye-abluka-2294313
Mustafa Balbay,Mustafa Kemal’le çatışmak!,04 Şubat 2025 Salı,"Geçen haftayı 32. Demokrasi ve Adalet Haftası çerçevesinde, gündem yoğunluğunun yanı sıra öldürülen aydınlarımızı anma, onların ülke için taşıdıkları önemi yurttaşlarla paylaşma toplantılarıyla geçirdik. 24 Ocak 1993’te Uğur Mumcu’nun, 31 Ocak 1990’da Prof. Dr. Muammer Aksoy’un öldürülmesinin ardından 32 yıldır 24-31 Ocak arası Adalet ve Demokrasi Haftası olarak anılıyor. Her yıl bu iki kavram, “adalet” ve “demokrasi” hep güncel oluyor! Mutlaka adalete, demokrasiye ilişkin bir eksik, erozyon, yıkıcı durum bu haftanın kaderini belirliyor. Geçen hafta da öyle oldu! Öldürülen aydınlarımızın yaşamları boyunca vurguladığı gerçeklerden biri şuydu: Camiye, kışlaya, okula, adliyeye siyaset girmemeli! Bu kurumlar, laik, demokratik, sosyal bir hukuk devleti olan Türkiye’nin kuruluş temelleri içinde kimliklerini koruyarak yaşamalı! Ne yazık ki geçen hafta bunların zedelendiği haberlerle doluydu. 21 Ekim 1999’da öldürülen Prof. Dr. Ahmet Taner Kışlalı aydın tarifini ne kadar güzel yapardı: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Aydın olmanın ölçütü bilgi değil, tavırdır!” Geçen hafta boyunca konferanslarda aydınlarımızı anarken bugünkü gerçekleri haykıracak aydın sayısının ne kadar azaldığını, olanların da ne kadar ciddi tehditlerle karşı karşıya olduğunu paylaştık. Bunları kesinlikle bir yenilmişlik ya da kaybediyoruz duygusu ile vurgulamıyoruz. Gerçekleri bütün çıplaklığıyla görmezsek çözüm üretemeyiz! **** Geçen haftadan bu haftaya güncelliğini koruyan konuların başında teğmenlerin ordudan atılması geliyor. Teğmenler 30 Ağustos 2024’te resmi tören bitiminde yerleşmiş ama sonradan kaldırılan yemini okumuştu. Ardından da yüzlerce teğmen, “Mustafa Kemal’in askerleriyiz” sloganı atmıştı. 7 Eylül’e kadar konu parçalı bulutlu tartışıldı. Erdoğan sesini çıkarmadı. 7 Eylül’de imam hatip mezunlarının toplantısında “Bu kılıçları kime sallıyorsunuz” diyerek hedefe kendisini koydu. Tartışma doğal olarak büyüdü. Beş ay süren soruşturma sonucunda 31 Ocak’ta karar verildi. Her şey bir yana bu kararı verenler, bu kararın alınmasını sağlayanlar tartışmanın “Mustafa Kemal’in askerleriyiz” zemininde yapılacağını biliyordu. Bir başka deyişle pazartesi olmuş bir olayla ilgili çarşamba günü karar alınmadı. Tartışmanın nasıl yapılacağı bilinerek alındı. O zaman ortaya şu çıkıyor: Görünür gelecekteki çatışma konusu bu! Yani, Mustafa Kemal üzerinden bir kutuplaşma! Yakın-uzak tarihimizde yaşadığımız gerçek şu: Mustafa Kemal’le çatışmaya giren kaybeder! *** Ancak konuya böyle bir “rahatlık” içinde de bakmamak gerekiyor. Bu ülkenin kuruluş değerlerine saygı duyan, bunların erozyona uğramasından rahatsız olan herkesin bir sorumluluğu var: Mustafa Kemal Atatürk’ü sadece anmakla yetinmemek! 30 Ocak günü Ankara’da Doğan Taşdelen Çağdaş Sanatlar Merkezi’nde Eğitim-İş Sendikası Genel Başkanı Kadem Özbay’la “İlelebet Cumhuriyet” başlıklı konferanstaydık. 2023’te yayımlanan “100 Yıla Bakış 1923-2023” kitabımıza gönderme yapıp “O yıl Cumhuriyetin aleyhine kitap sayısı, lehine olandan fazlaydı” gözlemimizi paylaştık. Ardından şunu önerdik: Cumhuriyet dalya dedi. İkinci yüzyıla girdi. Ancak devrimlerin 100. yılları geliyor. Medeni Kanun’dan Dil Devrimine, sağlıktan sanayiye kadar Cumhuriyetin kuruluş destanını yeni kuşaklara anlatalım! Yazı aramızda biz her şeyden öte “yurttaş Mustafa Balbay” olarak çalışmaya başladık. Bu konuda düşüncesi, kaygısı olanlara sesleniyoruz: Var mısınız?",https://www.cumhuriyet.com.tr/yazarlar/mustafa-balbay/mustafa-kemalle-catismak-2295975
Mustafa Balbay,6 Şubat sürüyor,06 Şubat 2025 Perşembe,"6 Şubat depreminin üzerinden iki yıl geçti, yaşadığımız acıların tazeliğiyle yeni tehlikelerin varlığı yarışıyor! Resmi açıklamalara göre 50 binin üzerinde yurttaşımızın yaşamını yitirdiği depremden sağ kurtulanların hayata tutunma çırpınışı devam ediyor. Örneğin Ankara’da 02, 44, 31 plakalı araç sayısında artış dikkati çekiyor. Bazılarıyla karşılaştığımızda Ankara’ya aile bağları nedeniyle geldiklerini öğreniyoruz. Türkiye’de en güçlü sigorta hâlâ aile bağları. Anne-baba, evlat, kardeş dayanışması çözülmemiş pek çok sorunu görünmez hale getiriyor. İktidarın başta konut olmak üzere verdiği sözlerin de en çok yüzde 30-35’inin tutulduğunu söylemek mümkün. 650 bin konut sözü verilmişti, tamamlanan konut sayısı 200 bini geçmiyor. *** En acısı Türkiye’nin bir deprem ülkesi olduğu gerçeğinin dikkate alınmaması. Bu, yeni acılara garanti vermek anlamına geliyor. Prof. Naci Görür’ü dinliyoruz. Söyledikleri karşısında hayıflanmamak mümkün değil. Hal böyleyken yetkililerin hâlâ deprem ve benzeri felaketlere karşı hazırlıklı mıyız sorusunu dahi sormaması hepimizin suçu! 17 Ağustos 1999 Marmara depreminden 6 Şubat 2023 Kahramanmaraş merkezli 11 ili etkileyen depreme... 29 Kasım 2016 Aladağ yurt yangınından 21 Ocak 2025 Kartalkaya otel yangınına... Her biri yüreğimizi dağlayan bu dört olayın sonrasında neredeyse aynı sonuçları yaşadık. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Marmara depreminde hangi yanlışlıklar, eksiklikler gündeme geldiyse 6 Şubat’ta da eksik yoktu, hepsi aynen devam ediyordu. Zemin etüdü yapılmadan, yapılsa bile dikkate alınmadan inşaat... Yapı denetimini eksikliği... Siyasi iradenin yapı güvenliğini değil, sandık güvenliğini dikkate alması... Malzeme kalitesinin ranta kurban edilmesi... Deprem toplanma alanlarının haritada kalması... İlk müdahale organizasyonun yetersizliği... Bütün eksiklik, eksiksiz! Benzer şekilde Aladağ yangını ile Kartalkaya yangını da birbirini aratmıyor! Aladağ için Meclis’te kurulan araştırma komisyonunun üyesiydik. Aladağ’a gittik. Yangın yerinde TBMM heyeti olarak incelemeler yaptık. Unutamadıklarımız: - Yangın merdiveni en az üç metre atlamanız gereken bir boşluğa çıkıyordu! - Bütün zemin çok çabuk tutuşabilecek halıya benzer örtü ile kaplıydı! - İçerisi büyük ölçüde ahşaptı! - Yangın söndürme malzemeleri var mı yok mu belli değildi! Komisyon raporunda bütün bunlara dikkat çekmiş, toplu kalınan yapılar için ayrı yönetmelikler, denetimler olması gerektiğini vurgulamıştık. Bunlara iktidar milletvekilleri de katılmıştı. Aradan 9 yıl geçti! Neredeyse Aladağ’da yangına davetiye çıkaran her şey Kartalkaya’da! *** 6 Şubat depremi sonrası ilk aşamada Hatay ve Adıyaman’a gitmiştik. Orada da Marmara depreminden daha acı bir tablo vardı. Adıyaman’da bir yurttaşın şu sözü hâlâ kulaklarımızda: “Ankara’daki o sağırlara söyle, oğlum, gelinim, torunlarım, yıkılan evimizin altında iki gün inleye inleye öldü! Onlar depremden değil soğuktan, geç müdahaleden öldü!” Zamanlamaya bakın ki 6 Şubat’ın yıldönümü Ege’deki deprem fırtınasına denk geldi. Bir haftada meydana gelen deprem sayısı 500’ü buldu. Deprem sürekli sallıyor ama sallayan yok! Bu arada Japonya’nın da depremden daha az zarar görmek için harcadığı çabalar var. Arkadaşlar şiddetli sarsıntıda saksıların devrilmemesinin çaresini arıyorlar. Hem çiçekler zarar görmesin hem insanlara engel olmasın diye! Elbet bir gün biz de saksıyı çalıştıracağız",https://www.cumhuriyet.com.tr/yazarlar/mustafa-balbay/6-subat-suruyor-2296751
Mustafa Balbay,CHP’de g-üçlü zirve!,11 Şubat 2025 Salı,"Türkiye’de en önemi gündemin en çok üç gün ömrü vardır denir ama dün bu sürenin çok daha kısaldığını gördük! CHP’deki üçlü zirvenin sonuçları yarım gün bile tartışılmadan üzerine şu eklendi: CHP’nin 4-5 Kasım 2023’teki 38. olağan kurultayına yolsuzluk soruşturması! Gelinen nokta yeri geldikçe vurguladığımız şu gerçeği bir kez daha gözler önüne serdi: AKP’nin iktidarda kalmak için başlıca seçeneği, seçeneğini yok etmektir! Hale bakın; “iktidar hukuku” diyor ki: CHP kurultayında yolsuzluk var. Kılıçdaroğlu ve Hamzaçebi tanıktır! Durumun ne kadar ciddi olduğunu CHP kadroları daha net görmüş olmalı! Giderek sertleşecek, dolambaçlı hale getirilecek bir döneme girdik. Öyle anlaşılıyor ki her şeye karşın CHP’de “istenen” parçalanma sağlanamayınca yeni yöntemlere başvuracaklar. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bütün kaygımız şu: Laik, demokratik, sosyal, hukuk devletinin yeniden inşası! Bunun dışında hiçbir beklentimiz olmadığı için Özgür Özel, Ekrem İmamoğlu ve Mansur Yavaş’la önceki akşamı içeriği, olası sonuçları, senaryolarıyla birlikte konuştuk. Telefon görüşmelerinde her üçüne de yönelttiğimiz, “30 Ocak Çağlayan’daki İmamoğlu-Yavaş el ele tutuşması sürecek mi” sorusuna yanıt, ne olursa olsun bunun devam edeceği yönündeydi. En net yanıtı Özel verdi: “Onun sürmesi için aklınıza ne tür bir özveri geliyorsa yapmaya hazırım. Benim tek işim var; önümüzdeki seçimde Cumhurbaşkanlığı ve TBMM Başkanlığı koltuğunda bizim belirlediğimiz adayın oturmasını sağlamak.” Özel’in yol haritası şöyle: “Seçimin 2025’te yapılmasına göre plan yapmak. Uzarsa, öngörü dışı bir durum olursa o günün koşullarına göre kazanma odaklı yeni plan yapmak.” İmamoğlu, hakkında 2000 dosya hazırlandığını anımsattı, devam etti: “Bu dünya rekorudur. İktidarda kalmak için her şeyi yapacaklar. Biz kaderimizi bekleyemeyiz. Önseçim birbirimizi yıpratma ya da tek kale maç olmayacak. Biz çift kale maçı AKP’yle seçimde oynayacağız. Önseçim tüm CHP üyelerinin demokrasi mücadelesine katılması için yapılacak. Hasan Âli Yücel’in dediği gibi bir kişinin dev adımları değil, binlerce kişinin insan adımları. CHP üyeleri önseçimde yorulmayacak, genel seçim motivasyonuna girecek.” Yavaş, sakin güç olarak süreci sabırla, heyecanla, aklı aşmayan bir hırsla izleyecek. Temel ilkesi partiye zarar vermemek. İktidarın başlıca işinin CHP’yi parçalı göstermek olduğunu söylüyor. Bunun bazı göstergelerini dosya halinde Özel-İmamoğlu ile paylaşmış. Şöyle diyor: “Türkiye normal koşullarda olsa önseçim en ideali. Ancak trolünden tutun yargı oyunlarına kadar her şey var. Bu ortamda birbirimizi yıpratmamak, güçleri bölmemek çok önemli. Bunları birbirimizle açıkça konuşabilmek güzeldi. Böyle sonuç alırız. Önümüzdeki günlerin değişen koşulları yine böyle buluşarak yeni kararlar almayı gerektirebilir. Zaman kimsenin ikincilleşmeyeceği bir çözümü önümüze koyabilir.” *** Pazar ve pazartesi günü yaptığımız telefon görüşmelerinden çıkardıklarımız şunlar: Biz de yazıyı kara mizaha bulayarak noktalayalım: AKP’nin saldırıları, CHP’lilerin birbirini yemesine izin vermeyecek!",https://www.cumhuriyet.com.tr/yazarlar/mustafa-balbay/chpde-g-uclu-zirve-2298433
Mustafa Balbay,CHP ne yapmalı?,18 Ocak 2025 Cumartesi,"Esenyurt Belediye Başkanı Ahmet Özer’den sonra Beşiktaş Belediye Başkanı Rıza Akpolat da tutuklandı. Durumu üç başlıkta sütuna yatıralım: 1- Operasyonların hukuki boyutu. 2- İktidarın siyasi hedefleri. 3- CHP’nin yapması gerekenler. Olmayan şeyi konuşmak zor; hukuki boyut yok. Dosya gizli, tanık gizli, suçlamalar gizli, sadece “sanık” açık! Buna siyasi dilde, açık oy gizli sayım derler! Başkanlar bir alacakaranlıkta gözaltına alındı, bir alacakaranlıkta tutuklandı. Sayıştay raporlarının işleme konmadığı, denetimin tamamen ortadan kalktığı bir ülkede, “denetleme” işini iktidar savcıları yapıyor! Usul esasın kapısıdır. Bu usulle varılabilecek bir esas yok! Denetim mekanizması işleseydi olası bir ihale ya da benzer hukuksuzluk raporlanır, gereği yapılırdı. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İkinci şık açık. 1 Ekim’de başlayan adı konmamış süreçle CHP’ye yönelik operasyon birbiriyle bağlantılı! İktidar CHP’yi kendi içiyle uğraşan, kendisini ifade etmek için çırpınan, halkın gündeminden uzaklaşmış halde tutmak istiyor. Bunun devamında operasyonlarla toplumun gözünde “korku ve dehşet” duygusu yaratıp tepkisiz toplumu daha da tepkisiz hale getirme amacında. Erdoğan’ın CHP’li belediyeler için verdiği “Silkeleyin” talimatı her açıdan yerine getiriliyor! İktidarın bir hedefi de ne yapıp edip DEM Parti’yi muhalefet safından çekmek. Mardin’in ardından Akdeniz Belediyesi’nde olduğu gibi bunu “havuç-sopa” yöntemiyle yapacak. DEM Parti’nin 57 milletvekili iktidarın hedefleri bakımından önemli. Görünen operasyonun ardı Ekrem İmamoğlu! Nasıl 2023 seçimlerinde İmamoğlu’nu “ahmak” davası nedeniyle “siyasi yasaklı” ikileminde tuttularsa şimdi de benzer bir yöntemle arafta bırakmak istiyorlar. Ahmak davası kamuoyunda istedikleri karşılığı bulmayınca daha ahmakça ne olabilir, ona bakıyorlar. İmamoğlu’nu terörist ya da çete lideri ilan etmek gibi! *** Bu iklimde CHP’nin artık tepki vermek yerine karar vermek noktasında olması gerekir. Çalışmaları yürütecek sayıda milletvekilini Meclis’te tutup tamamen milletin arasında olmalı. Fiili sineyimillet! Pazartesinden tezi yok bütün belediyeler bütün işlemlerini kamuoyunun denetimine açmalı. “Zaten açık” dememeliler. Herkes inceleyebilmeli. Denetim kurumlarını davet etmeliler. Bütün belediye başkanları malvarlığını açıklamalı. Gözle görülür bir şeffaflık kampanyasından sonra iktidar da buna davet edilmeli. 31 Mart 2024 zaferinin yıldönümü yaklaşıyor. O gün tüm Türkiye’ye, “Yerelde iktidar sınavını verdik, genel iktidarı istiyoruz” denmeli. Bunun içi doldurulmalı. CHP yoksullara yardım konusunda AKP ile girdiği yarışı kazandı. Bu yetmez, sıra yoksulluğu nasıl azaltacağını, bitireceğini anlatmakta. CHP iç bütünlüğünü tartışmalara meydan vermeyecek biçimde hayata geçirmeli. Bunun için her ilde daha önceki belediye başkanlarının da katılımıyla “il yerel meclisi” oluşturulup toplanmalı. Ankara’da da tüm illerin yeni-önceki belediye başkanlarıyla ortak Türkiye yerel meclisi kurulmalı. İstanbul Cumhuriyet Başsavcısı Akın Gürlek’le uğraşmak gölgeyi taşlamaktan başka bir şey değil. Bunu yaparsanız gölgenin sahibi sizinle alay eder. Çağımızda medya gücü yok, güçlerin medyası var. CHP’nin stratejik bir medya planlaması var mı? Bu soruyu çengelli bırakalım. Erdoğan, Şanlıurfa’da İbrahim Tatlıses üzerinden adaylığını ilan edip seçim kampanyasını başlattı. CHP ne zaman başlatacak? Seçimi istemekten söz etmiyoruz, seçime hazır olmaktan, halkı CHP iktidarına hazırlamaktan söz ediyoruz.",https://www.cumhuriyet.com.tr/yazarlar/mustafa-balbay/chp-ne-yapmali-2290409
Mustafa Balbay,Hedef İmamoğlu!,15 Ocak 2025 Çarşamba,"Esenyurt’tan sonra Beşiktaş Belediyesi’ne düzenlenen operasyonla birlikte hedefin ne olduğunu dolambaçlı, örtük söylemeye gerek yok. İktidar, tıpkı 2023’teki gibi yakın gelecekte yapılacak cumhurbaşkanı seçimlerinde İmamoğlu’nun aday olamaması için hazırlık yapıyor. Türkiye’nin FETÖ döneminden tanıdığı operasyon dalgaları, yerine göre korku ve dehşet üreterek, yerine göre “Ateş olmayan yerden duman çıkmaz” algısı yaratarak sürüyor. Kafalardaki soru şu: Sırada hangi belediye var? Öyle anlaşılıyor ki gözaltına aldıkları kişilerden delil üretmeye çalışacaklar. Böylesi ucu görünmeyen süreçlerde gözaltındaki insanların paniklemesinden yararlanıp onlara bir şeyler söyletmek çok “verimlidir”! Hem birbirine düşürürsün hem operasyona anlam katarsın! *** İmamoğlu’na yargı yoluyla kumpas kurma süreçlerine baktığımızda her yöntemin masaya konduğunu görüyoruz. İlk, seçimi iptal etme yöntemini uyguladılar. Tutmadı, aradaki fark 80 kat arttı! Ardından belediyede “terörist” çalıştırıyor kumpasını denediler. Binlerce belediye çalışanı içinden uzak-yakın akrabası terör soruşturması geçirmiş olanları kullanmaya çalıştılar. Tutmadı. İmamoğlu’na destek arttı! Fatih Sultan Mehmet’in portresini neden satıp alıp İstanbul’a getirdiğini soruşturma konusu yaptılar. Komik kaçtı. Geri adım attılar. Fatih’ten başlamışken türbesinin önünden geçerken neden elini arkaya attığını sorgulamaya kalktılar, daha komik duruma düştüler. Daha ahmakça ne olabilir sorusuna yanıt aranırken buldular. Dönemin İçişleri Bakanı Soylu’nun kendisi için kullandığı “Yurtdışında Türkiye’yi şikâyet eden ahmağa söylüyorum” cümlesine, İmamoğlu’nun verdiği “Ahmak, İstanbul seçimlerini yenilemeye girişenlerdir” yanıtının üzerine atladılar. İmamoğlu, Soylu’ya ahmak demişti. Ama şunu unuttular, ahmak sözcüğünü önce Soylu kullanmıştı. Bunun üzerine İmamoğlu’nun YSK üyelerine ahmak demiş olduğunu, bunun kamu görevlisine hakaret suçu oluşturduğunu icat ettiler. YSK üyelerinin çoğunun, “Biz üstümüze alınmadık” demesine karşın dava açıldı. 14 Aralık 2022’de İmamoğlu’na 2 yıl 7 ay 15 gün hapis cezası verildi, siyaset yasağı getirildi. Davayı gören hâkim İmamoğlu’nun avukatı Kemal Polat’ın ek savunma istemine, “Zamanım yok” yanıtı vermişti. Çünkü 14 Mayıs 2023 cumhurbaşkanı seçiminden önce İmamoğlu hüküm giymeliydi. Aceleyle alınan karar Şubat 2023’te istinaf mahkemesine gitti. O günlerde şu ikilem konuşuluyordu: İmamoğlu aday olursa istinaf kararı onaylayacak, yasaklı hale gelecek. Aday olmazsa bekletilecek. Şimdi bu dava istinafta kullanma tarihini bekliyor. *** İmamoğlu’na bir dava da Beylikdüzü Belediye başkanlığı döneminden üretildi. İhaleye fesat karıştırma suçundan açılan davada mahkemenin görevlendirdiği iki bilirkişi de “Burada suç yok” raporu verdi. Savcı üç duruşmadır “Mütalaa yazamadım” diyor! Ankara’da İmamoğlu ile ilgili sadece “ihale”, “suiistimal” benzeri suçlamalarla kamuoyunun ikna edilemeyeceği, bunun yerine daha ağır konuların arandığı konuşuluyor. Bu öyle bir “suçlama” olmalı ki olası bir operasyonda yerine belediye meclisinden başkan seçilmesin, Saray atasın! Bu tabloda, “Beşiktaş’tan sonra sıra kimde” sorusunu sormak Aziz Nesin’in meşhur “Du Bakali N’olcek” öyküsünü yaşamaya benzer. Erdoğan Şanlıurfa’da İbrahim Tatlıses üzerinden adaylığını ilan etti. CHP de adayını ilan edip seçime hazır olmanın ön göstergesini ortaya koymayı, yeni bir siyaset süreci olarak benimseyebilir. Geçim yoksa seçim var, yeni bir sloganla çoğaltılabilir: Seçimden sonra geçim var!",https://www.cumhuriyet.com.tr/yazarlar/mustafa-balbay/hedef-imamoglu-2289325
Mustafa Balbay,Şahsıma mektuplar (49) Çok parti tek otorite!,11 Ocak 2025 Cumartesi,"Yönetim anlayışımızın köklü biçimde rayına oturduğu günlerden geçiyoruz. Parti sayısının olabildiğince çok, otoritenin tek olduğu bir sistemin ne kadar güzel sonuçlar verdiğini yaşayarak görüyoruz. Terörsüz Türkiye isteğimizi hedefe koyduk. Bunu gerçekleştirmek için “devlet aklı” gerekiyordu. Sağ olsun Devlet Bey bu aklı bize fazlasıyla verdi, bol bol kullanıyoruz. Herkesi hedefe kilitleyip sonuç bekleme dönemindeyiz. Terör örgütü ya silahları gömecek ya da biz onları silahlarıyla gömeceğiz. Önerimiz bu kadar net ve demokratik. İkisinden birini seçecekler. Muhalefet partileriyle görüşme işini DEM’e verdik. Bir tur attılar. Sağ olsun Özgür Bey konuşmayı çok sevdiği için bu konuda da hazırlık yapmış. Dört ciltlik konuşma bekliyordum. İkinci ciltte bıraktı. Komisyon önerisi getirmiş. Bizde işi “komisyona havale etmek” fena yol değil. Bunu aşağıda tartışsınlar. Bu sürecin devamında işler millete anlatabileceğimiz gibi giderse “Bakın biz yaptık, ne güzel oldu” deriz. Gitmezse “CHP işi yokuşa soktu, DEM’in aklını çeldi. Cehape yüzünden olmadı” deriz! En ideali terör örgütüyle birlikte cehapeyi de gömmek ama... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Ekonomide kötü gidişi durdurmak için elverişli yolu buldum: Milleti milletle karşı karşıya getirmek! Bunun için “boykot” teorisini ortaya attık. Benim milletim pahalı bulduğu ürünü protesto edecek, almayacak. Esnaf maliyet hesabı yapıp müşteriye kızacak. Müşteri reis boykot etmemizi istedi diyecek. Esnafın içinden biri maazallah, haddini aşıp, densizlik edip, edepsizleşip, cibilliyetsiz bir tavırla, “Git reisten al o zaman” derse hemen kamu düzenini bozma suçundan içeri atarız. Böylece herkesi sustururuz. Benim milletim neciptir, istediği ne yat ne ciptir. Azıcık aşım dertsiz başım ne güzel cümle. Eldeki bir daldaki ikiden iyidir ne büyük felsefe. Sürüden ayrılanı kurt kapar ne derin bir yönetim anlayışı. 2025 yılı bütçemizi böylesi derin bir yaklaşımla hazırlayıp uygulamaya koyduk. Cehapenin iş bittikten sonra protesto etmesi icraatımızın kesintisiz devamı bakımından önemli. Benim boykot çağrımdan sonra Özgür Bey de kırmızı kart uygulaması başlatmış. Çok renkli bir buluş. Ancak VAR hakemleri bizim kontrolümüzde, onlar bu kartı iptal eder. Anlaşılan önümüzdeki maçlar çok renkli geçecek. Bunu ayrı bir mektupla sahaya sürmeli. *** Biz işimize bakalım. Sonuçta çok partili tek otoriteli sistemi rayına oturttuk. Yeri geldikçe söylüyorum, Türkiye’de demokrasi gereğinden fazla. Bugünlerde o fazlalıkları alıp Suriye’de değerlendiriyoruz. Şahsım otoritesini kabul etmek şartıyla bütün partiler faaliyet gösterebilir. Devlet Bey’le otoriteyi paylaşmamızı da gizemli hale getiriyoruz ki su bulanıkmış gibi görünsün. Böylece bulanık suda alık avlıyoruz. Kimi birbirimizden haberdar olmadığımızı söylüyor. Kimi şahsımı Devlet Bey’in yönettiğini düşünüyor. Kimi tam tersi olduğunu, şahsımın onu öne sürerek kalkan gibi kullandığımı yorumluyor. İşte size eşsiz bir yönetim anlayışı. Dünyanın en iyi doktoru bile teşhis koyamadığı hastalığı tedavi edemez. Biz de teşhis dışı faaliyet gösterip son derece kontrollü bir belirsizlik yaratıyoruz. Böl-parçala-yönet yöntemini bulmuşlar, övüne övüne anlatıyorlar. Şahsım muhalefet partilerine bunun âlâsını uyguluyor: Böl-parçala-kendine kat!",https://www.cumhuriyet.com.tr/yazarlar/mustafa-balbay/sahsima-mektuplar-49-cok-parti-tek-otorite-2288138
Mustafa Balbay,Alacakaranlık operasyonu!,14 Ocak 2025 Salı,"Güne Beşiktaş Belediyesi’ne düzenlenen alacakaranlık operasyonu ile başladık. Yeni hiçbir şey yok! 1- Dosya zanlılardan ve avukatlarından bile gizli! 2- Suçlama, içine her şeyin konabileceği bir çerçevede! 3- Operasyon sabaha karşı gün doğmadan! 4- Hedef muhalefet belediyesi! 5- Sanki suçüstü bir baskın yapılıyormuş gibi yurttaşı tedirgin edecek bir dehşet kuşatması! 6- Tek açıklama iktidar savcısından! Görünen durum bu. Böylesi operasyonlarla varılmak istenen yer belli; AKP’nin seçeneksizliğini halka dayatmak! İktidarı kaybetme olasılığı ortaya çıktıkça gaddarlaşıyorlar, gaddarlaştıkça kaybetme olasılıkları artıyor! Artık bu aşamadan sonrası iktidara alternatif olan partinin, muhalefet etmeyi bırakıp iktidara gelmeyi halkın yüreğine nakşetmesidir! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Genel girişin ardından gelinen noktanın ayrıntılarına geçelim. Genel iktidar yerel iktidara karşı savaş açmış durumda. Akıl tutulması diye buna denir. Bugüne kadar Covid19 salgınında belediyelerin yardım paralarına el koymaktan kreş yapmasını yasaklamaya kadar doğrudan milletin zarar göreceği hiçbir densizlikten kaçınmayan iktidar artık çareyi, hukuku güdümlü mermi haline getirmekte buldu. Bu silahı kullanmasını bilen savcılar eliyle çekinmeden tetiğe basıyorlar. Yara alan demokrasi! Bu yöntemin en vahşisi seçimlere kısa süre kala 2 Mayıs 2011’de İzmir Büyükşehir Belediyesi’ne uygulanmıştı. Başkan Aziz Kocaoğlu “çete lideriydi”. 130 sanıklı davada yüzlerce yıl hapis isteniyordu. 22 Şubat 2017’de Kocaoğlu ve diğer sanıklar bütün suçlardan beraat etti. Kocaoğlu o gün, “Bir özür bekliyorum” demişti ama bu kadar hukuk özürlü bir iktidardan bu çok yüksek beklentiydi. Beşiktaş Belediyesi’ne yönelik operasyonda “İhale yolsuzluğu var” diyorsunuz, dosyayı kamuoyundan, zanlılardan ve avukatlardan gizliyorsunuz. Dün sabaha karşı ihale vardı da ihale salonunu mu bastınız? Bu olmadığına göre şu görünüyor: Henüz kimi neyle, nasıl suçlayacaklarını bilmiyorlar, operasyonun devamında duruma bakıp suçu oluşturacaklar! İstanbul’da ve Ankara’da göreve gelen CHP’li belediye başkanları önceki dönemler için belgeleriyle birlikte hazırladıkları dosyaları yargıya ulaştırmak istediler. Kendileri herhangi bir suçlamada bulunmadılar, sadece yargının karar vermesi için dosya hazırladılar. İktidar bunlara el koyup sümen altı etti. Şimdi mevcut belediye başkanları için suç üretmeye çalışıyorlar. Kimse dokunulmaz değildir. Elbet belediye başkanları da dahil. Ancak uygulanan yöntem bir hukuk operasyonu değil, siyasal linçtir. *** İstanbul’da Esenyurt ve Beşiktaş’ın seçilmesi akla şunları da getiriyor: Esenyurt Belediye başkanlığına Prof. Ahmet Özer’in aday gösterilmesi İmamoğlu’nun İstanbul’u büyük bir farkla almasında önemli etken olmuştu. Özer iki buçuk aydır tutuklu, ortada iddianame yok! CHP’de 4-5 Kasım 2023’teki kurultayda genel başkan değişikliğine giden süreçte kırılma noktası İstanbul il kongresiydi. Kongreyi 310’a karşı 342 oyla İmamoğlu’nun desteklediği Özgür Çelik kazandı. Böylece İstanbul’un 196 delegesinin büyük bölümü değişimden yana belirlendi. Kongrede Beşiktaş Belediye Başkanı Rıza Akpolat’ın Kılıçdaroğlu’ndan yana olması beklenirken kritik bir eşikte saf değiştirdi. Ahmet Özer, İmamoğlu’nun İstanbul’u farklı almasında; Rıza Akpolat, Özgür Özel’in genel başkan olmasında kritik paya sahip. İktidarın alacakaranlık operasyonları için söylenecek son söz şu olabilir: Zulmünüz artsın! Anadolu insanı bu sözü söyledikten sonra şöyle devam eder: Zulüm ile abat olanın sonu berbat olur!",https://www.cumhuriyet.com.tr/yazarlar/mustafa-balbay/alacakaranlik-operasyonu-2288954
Mustafa Balbay,Sorular süreci!,09 Ocak 2025 Perşembe,"Bahçeli’nin 1 Ekim’de DEM’li milletvekillerinin elini sıkmasıyla başlayan sürecin, adı yok. İşin içindekiler buna kesinlikle karşı çıkıyorlar. Çocuk doğmuş! Adı ne? Yok. Neden? Koymadık. İsimsiz çağırın. Şimdilik herkes “çocuk” diye çağırıyor. Yani “süreç” diyor! Öncekilere benzemediği, onlarla kesinlikle karıştırılmaması gerektiği vurgulanıyor. Öcalan, “paradigma” dedi. Sözlük anlamı şu: -Değerler dizisi! Ne tür değerler? Bu konuda da net ifade yok ama DEM’e göre “barışı tesis etmek”, Cumhur İttifakı’nın taraflarına göre “terörsüz Türkiye, terörsüz bölge”! Ancak sürece isim koymak yok! Terörsüz Türkiye ve terörsüz bölgeyi hangi sağduyulu kişi istemez ki! Hedef bu kadar büyük gösterilince hayalini kurmak bile güzel. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak! *** Sürecin adı konmayınca biz de şu aşamada “sorular süreci” demeyi uygun gördük. Kafamıza takılanları sıralayalım: 1-Bahçeli, hattı sadece Öcalan-DEM çizgisi olarak çekmişti. Bunun dışında bir hattın olmadığını ısrarla vurgulamıştı. Şimdi DEM heyetinin Edirne’ye gideceği Selahattin Demirtaş’la da görüşeceği netleşti. Hat genişliyor mu? 2-DEM heyeti, CHP, DEVA, SP, GP, YRP ile görüştü, destek istedi. İş sadece terör örgütünün silahları gömmesiyse, gömmezse terör örgütü gömülecekse bunun için muhalefete ne gereksinim var? 3-Muhalefet partileri DEM heyetine sordu: -Silahları bırakma çağrısı ne zaman? “Gelişmelere bağlı!” -Sürecin devamında anayasa değişikliği var mı yok mu? “Yok diyemeyiz!” Sürecin sonu Erdoğan’ın adaylığının önünü açan anayasa değişikliği ve buna DEM’in evet demesini sağlayacak rötuşlar mı? 4-Muhalefetle DEM muhatap. İktidarla muhalefetin köprüsü DEM mi? Cumhur niçin muhatap değil? 5-Erdoğan sürecin neresinde? İşler ters giderse DEM’le muhalefeti baş başa bırakıp “Bir şey yapmaya çalıştılar, ağızlarına yüzlerine bulaştırdılar” deme olasılığı yok mu? 6-İktidarın yarı ve tam resmi yayın organları süreçle ilgili haberleri çok küçük değerlendiriyor. Sistemli olarak birinci sayfaya taşımıyorlar ya da iki sütundan fazla yer vermiyorlar. Neden? Bu durum 5. soruyla bağlantılı olabilir mi? 7- Türkiye’nin demokratikleşmesi ya da hukuk devleti olması Cumhur’un ve DEM’in gündeminde değil. Hedef, iktidar için Saray’da kalmak ya da kalmamak ve silahları gömmek ya da gömmemek, DEM için iktidardan taviz almak ya da almamak mı? *** 8-Sürecin Suriye’deki gelişmelerle de ilgisi olduğu aşikâr. Suriye’de şu aşamada en kazançlı ülke İsrail. Topraklarını, kurulduğu 1948 yılından bu yana yüzde 20 büyüttü. Büyümenin tümü Suriye topraklarından. İsrail önceki gün Birleşik Arap Emirlikleri’yle işbirliği anlaşması yaptığını açıkladı. Dışişleri bakanları fotoğraf verdi. İsrail’le ilişkilerde perdenin önüyle arkası farklı mı? İsrail’in YPG’yi öven açıklamalarına bu yüzden mi sessiz kalınıyor? 9-ABD Başkanı Trump’ın Erdoğan’la ilgili sözleri “övgü” sözcüğünün başına her türlü harfi getirmeye müsait. Trump’ın ilk döneminde beş kez kriz-barışma süreci yaşandı. Günün sonunda Türkiye-ABD-İsrail hattı mı oluşacak? 10-Son sorumuz DEM’de siyaset yapanlara: ABD’nin girip de kalıcı barış getirdiği bir coğrafya yok. Hedefi, kendi kararlarını kendisi veren, çekim merkezi olabilecek, güçlü bir bölge devletinin olmaması... AKP’nin de iktidarda kalmanın ötesindeki hedefleri hep değişebilir şeyler. Bu kıskaç içinde gelecek aramaktan yorulmadınız mı?",https://www.cumhuriyet.com.tr/yazarlar/mustafa-balbay/sorular-sureci-2287453
Mustafa Balbay,Bu ülke,23 Ocak 2025 Perşembe,"Bu ülke, kimsenin çiftliği değil. Kimse elime güç geçirdim diye istediği gibi at oynatamaz, oynatsa bile gün gelir at onunla oynar! Bu ülke, kimsenin arpalığı değil. Kurumlarından kadrolarına kadar bütün hücrelerini ele geçirdiğinizi düşünseniz bile milletin tümünü ele geçiremezsiniz. Bu ülke, kimsenin taht bekçisi değil. Dünyanın en yüksek tahtlarına otursanız bile kendi bedeninizin üzerine oturursunuz. İşte o oturduğunuz yer kadar cürmünüz olur. Gün gelir millet karar verir, o cürmün sahibini değiştirir. Bu ülke, tapu kaydını kimseye teslim etmez. Emperyalizme, onun uşaklarına teslim etmemiş, yerli işbirlikçilerine mi teslim edecek? Bu ülke, adı konmuş konmamış büyük bir toplumsal mutabakatın, büyük bir ortak hukukun üzerinde kuruldu. Büyük erozyonlar yaşasa da bu hukuku kimseye, hiçbir güce teslim etmez. *** Bu ülke, bağımsızlığını egemen devletlerin şaşalı salonlarında değil, savaş meydanlarında kazandı. Elde ettiği bağımsızlığı dosta, düşmana, cehalete, ihanete, herkese kabul ettirdi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ülke, dünya sahnesinde yer alırken sadece savaş meydanlarındaki başarılarına yaslanmadı. Ulusal, uluslararası bütün meşruiyet ilkelerini yerine getirip doğudan batıya bir güneş gibi doğdu. Bu ülke, Kurtuluş Savaşı’nı verdikten sonra cehaletle, geri kalmışlıkla savaşını kesintisiz sürdürdü. “Verem Savaş”, “Sıtma Savaş” kurumlarını merak edip biraz araştıran başarının büyüklüğünü kavrar. Bu ülke, dünya sahnesindeki büyük kurumlara girmek için çabalar harcadı. Ama bu kurumlara girmesinden çok birbirine girmesini isteyenler oldu. Büyük yaralar almasına karşın on yıllardır hiçbir kutuplaşmaya teslim olmadı. Her kutuplaşmada “Türkiye artık bölünür” beklentilerinin tümünü boşa çıkardı. Sadece ekmeğini böldü, paylaşmak için! Bu ülke, devlet gücünü ele geçirdikten sonra “Devlet benim” diyenleri çok gördü. Onlara yeni bir seçime kadar iktidarı çok görmedi, son sözü sandıkta söyledi. Bu ülke, sosyal patlamalar ülkesi değil. Bütün sigortalardan üstün “aile bağları sigortası” var. O nedenle bu ülke, sadece sandıkta patlar. Kimse ekonomiyi bozduktan sonra bu sigortaya güvenip ömür boyu iktidarda kalacağını sanmasın. *** Bu ülkenin bir sahibi var. Bu ülkenin milleti var. Bu ülkenin “Bağımsızlık benim karakterimdir” diyen Mustafa Kemal Atatürk’ü var. O Atatürk ki hâlâ Anıtkabir’den ülkenin bugününe, geleceğine yön vermeye devam ediyor. Pek çoğunu kırdılar, kalemlerini satın aldılar, susturdular ama ne olursa olsun bu ülkenin teslim olmayan aydınları var. İşte öldürülüşünün 32. yılında anmaya hazırlandığımız, 32 yıldır unutturulamayan, bütün yazdıklarıyla “Haklı çıktım” diye haykıran Uğur Mumcu’ları var. Bu ülke hâlâ mürekkepten başka hiçbir şey yalamayan gazetecilere, yazarlara, aydınlara, akademisyenlere, hukukçulara, sendikacılara, toplumsal önderlere sahip. Bu ülke karanlığa teslim olmayacak. Bu ülke kanı kanla yıkamadan, kini kinle beslemeden, hukuku kimsenin intikam bıçağı haline getirmesine izin vermeden yeni bir ufuk açacak. Bu ülkenin birbirine düğüm atan değil, birbiriyle düğün yapan bir milleti var. Devlet, yarına bırakır ama yanına bırakmaz sözünün tabanı şudur: Millet, yarına bırakır ama yanına bırakmaz! Bu ülkenin tek sahibi var. Bu ülkenin milleti var!",https://www.cumhuriyet.com.tr/yazarlar/mustafa-balbay/bu-ulke-2292002
Mustafa Balbay,Trump gelirken,16 Ocak 2025 Perşembe,"ABD’nin 47. başkanı Donald Trump 20 Ocak Pazartesi günü resmen görevine başlıyor. Daha seçimlerden önce yeni başkanlık döneminde yapacaklarını sıralayan Trump’ın söylemlerinde uçuk görünen, siyasal magazin de içeren unsurlar var. Ancak iş sadece görünen boyutuyla sınırlı değil. ABD’nin tarihine bakınca Trump’ın söylemlerindeki esin kaynakları da ortaya çıkıyor. Kanada’nın 51. eyalet olmasına gerek yok. Fiilen öyle zaten! Libya ile 2003’te yaşanan Lockerbie faciası sonrası Kaddafi, ülkesindeki tüm Amerikan şirketlerinin ve vatandaşlarının sınır dışı edilmesini kararlaştırdı. Libya’daki Amerikalılar Kaddafi’yle görüştüler, “Kanadalılara sorununuz var mı” diye sordular. “Yok” yanıtını alınca tümü ertesi gün kimliklerini gösterip “Biz artık Kanada vatandaşıyız” dediler! Türkiye’deki Kanadalı görünen maden şirketlerinin çoğunun kökü ABD. Tepkiyi azaltmak için bu yöntem benimseniyor. *** Trump, “Panama Kanalı benim olmalı” diyor. Kanaldan geçen her 100 gemiden 72’si Amerikan, 22’si Çin. Çin dünyayı saran “kuşak-yol” stratejisinin yan parçalarını da ihmal etmiyor. Panama’ya önemli yatırımlar yapıyor. Orta Amerika’da Panama dışında yeni kanal yapmaya elverişli tek yer Nikaragua’da. ABD bu yüzden Nikaragua’yı kimseye bırakmıyor. 1920’lere dayanan ABD-Nikaragua ikili anlaşmasının bir maddesi şöyle: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Nikaragua’da kanal yapma hakkı ABD’nindir!” Dünyanın en büyük adası Grönland’ı istemesinin altında yatan da Grönland’ın altında yatanlar. Sadece şunlar var: Altın, uranyum, elmas, yakut, platinyum, kömür... Trump, “Parasını verip alacağım, ne var bunda” diyor. 19. yüzyılın ortasındaki ABD-Meksika savaşından sonra ABD, bugünkü Teksas ve Colorado’yu 15 milyon dolara Meksika’dan satın almıştı. Alaska’yı da Rusya’dan 1867’de 7.2 milyon dolara almıştı. *** Tarihinde bunlar olan bir ülkenin yeni başkanı dünyaya tüccar mantığıyla bakıp nereyi nasıl alırım diye plan yapıyor. Bunu yaparken de pek çok yerde karşısına Çin çıkıyor. Kavganın büyüğü Çin’le. Rusya’yla ilişkiler Trump-Putin dostluğunun gölgesinde şekillenecek. Putin de Trump kadar olmasa da tüccar gözlüğünü kullanmayı biliyor. 20. yüzyılın ikinci yarısı ABD-Rusya dengesinde gitti. 1945’teki Yalta Konferansı’nda iki ülke İngiltere’nin de katılımıyla dünyayı paylaştılar. 1989’daki Malta Konferansı’nda ise ABD Başkanı Bush ve SSCB’nin son Devlet Başkanı Gorbaçov, “Yeni bir dünya kuruluyor” dediler. İşte o yeni dünya 36 yıldır kurulamıyor! ABD, SSCB’nin Malta Konferansı sürecinde bitmekte olduğu gördü. SSCB 1991’de dağıldı. ABD kendisine şu “müjdeyi” verdi: Yeni Amerikan yüzyılı doğuyor! Sadece son hecedeki “kan” doğru çıktı, henüz doğan bir yüzyıl yok. 1990’lı yıllarda Balkanlar, 2000’lerde Kafkaslar, 2010’larda Ortadoğu bu yeni süreçten payını aldı. Bu coğrafyanın ortasındaki Türkiye bunların tümünden etkilendi. “Tarih eteğimizden çekiyor” diye bir söz vardır, bizim her yerimizden çekti! 2020’lerde de Suriye içte-dışta güncel konumuz! Trump küresel olarak Çin’le hesabını görmek isteyecek. Bunun için Ortadoğu defterini “hemen” kapatma eğiliminde görünüyor. Girişte bize uzak coğrafyalarda ABD’nin ne yaptığını vurgulamamızın nedeni Trump’ın dünyaya ve Ortadoğu’ya nasıl yaklaşacağına ilişkin fikir üretmekti. Erdoğan, Trumplı sürece partisinin ideolojisini önceleyerek hazırlanıyor. Trump da bunu biliyor. Her ikisi de birbirini tanıyor! Tehlikeli bir al-ver sürecine giriyoruz!",https://www.cumhuriyet.com.tr/yazarlar/mustafa-balbay/trump-gelirken-2289740
Mustafa Balbay,Özgür Özel’in penceresinden durum!,25 Ocak 2025 Cumartesi,"CHP Genel Başkanı Özgür Özel’le genel merkezdeki makamında filtre kahve içimi sohbet ettik. Soma faciasında iliklerine işleyen o ağır kokuyu Kartalkaya’da bir kez daha yaşamanın etkisi altındaydı. “Büyük facianın sorumluları kim olursa olsun mutlaka ortaya çıkartılmalı” düşüncesiyle hareket edeceklerini birkaç kez vurguladı. Türkiye büyük bir acı yaşarken başka konular konuşmak elbette zor. Ancak böylesi acıların bir daha yaşanmamasını sağlamanın birinci yolu sorumluluklarının bilincinde olan, hukuku her aşamada tereddütsüz işleten bir iktidarın ülkeyi yönetmesi. Eğer bu yönde zaaf varsa bir an önce giderilmesini istemek, devamında iktidara alternatif olmak muhalefetin ana görevi. *** İktidar değişikliğine giden yolda CHP açısından en önemli gündem cumhurbaşkanı adayı! Kim olacak? Özel’in yol haritası şöyle: “Erdoğan adaylığını açıkladı. Bu durum ister istemez CHP’nin adayı kim sorusunu daha fazla sordurmaya başladı. Düşüncem önseçim benzeri bir yöntemle saptamak. Böyle bir sürece girersek bir ay içinde sonuçlandırmak. Zira uzarsa güçlü iki adayımızı isteyenler içinde kemikleşme olabilir. Düğmeye basmadan önce çıkacak sonucun herkes tarafından kabul göreceğine ilişkin mutabakatı sağlamak. Bunu bu yıl içinde yapmak.” Otobid ile zahmetsiz satış. Otobid Fiyatı Gör Özel’in “iki güçlü aday” dediği Ekrem İmamoğlu ve Mansur Yavaş’a ilişkin düşünceleri şöyle: “Yaptırdığımız anketlerde ikisi de yüzde 50’nin altına hemen hemen hiç inmedi. Bu hem güzel hem zorlu bir ikilem. Adaylık aşamasını her ikisinin mutabakatıyla aşmayı önemsiyorum.” Özel’e göre anketlerde CHP oylarındaki iniş durdu. “Çoğunda 1-2 puan öndeyiz, bazılarında çok az gerideyiz. Yeniden yükseliş eğilimine girdik” diyor. Kartalkaya nedeniyle ertelenen toplantıda açıklayacakları yeni yol haritasında ana hedef iktidarı seçime zorlamak görünüyor. Bunun için planladıkları yöntem zekice. Ancak AKP’nin siyaseti genel davranış biçimleri içinde yapmadığını unutmamak gerek! DEM Parti’nin iktidarla sürdürdüğü sürece ilişkin, “Biz düşüncemizi söyledik” demekle yetinen Özel, DEM-iktidar ilişkilerini kendi doğasında izlemekten yana. Özel, Erdoğan’ın yaşam biçimlerini zorlayarak laikliğe aykırı toplumsal adımlar atması halinde bunun ters tepeceği düşüncesinde. Türkiye’de Cumhuriyet Devrimlerinin getirdiği temel haklara toplumun yüzde 20’ye karşı yüzde 80 oranında taraf olduğunu vurguluyor. Özel’le sohbetin sancılı yanı parti içi durum oldu. Şöyle düşünüyor: “Kurultayı 49-51 kazandığımın farkındayım. Meclis grubumuzda da benzer tablo vardı. Ancak süreç, 31 Mart seçimlerindeki zafer, aldığımız, almaya hazırlandığımız yeni adımlar parti içinde benim kabulümü artırdı. Gelinen noktada parti içinde sorun görmüyorum. CHP iç yaşamı da olan bir parti. Zaman zaman elbet farklı bakışlar konuşulur. Günün sonunda parti hâkimiyeti tamamdır.” *** Özel’le görüşmemizin ertesinde dün de Uğur Mumcu’nun evinde birlikteydik. Öldürülüşünün 32. yılında aracın patladığı yere karanfil bıraktık. Evdeki kısa sohbet sırasında Kartalkaya faciasının bilirkişi raporuna ve kimi sanatçıların gözaltına alınmasına ilişkin telefon görüşmeleri yapmak durumunda kaldı. İktidarın yeni operasyon dalgalarını uygulamaya koyduğu ortamda Özel’le yaptığımız görüşmelerin ekseni ister istemez bu karanlık süreci aşma mücadelesine oturdu. Özel’i özgüveni son derece yüksek gördük. Bu elbette önemli. Ancak içinin mutlaka doldurulması ve atılacak adımların hedefi bulması gerekiyor. Özel’in önünde iki yol var: Birincisi başarmak. İkincisi ise şu: Başarmak!",https://www.cumhuriyet.com.tr/yazarlar/mustafa-balbay/ozgur-ozelin-penceresinden-durum-2292663
Mustafa Balbay,İyi yönetilmeli,29 Ocak 2025 Çarşamba,"CHP Genel Başkanı Özgür Özel yeni yol haritasının bir bölümünü açıkladı. Özel’le geçen hafta CHP Genel Merkezi’nde yaptığımız filtre kahve içimi sohbeti cumartesi günü “Özgür Özel’in penceresinden durum” başlığı ile yazmıştık. Cumhuriyet’in yazıişlerinden arkadaşlar yazıyı “Özel’den önseçim mesajı” başlığı ile birinci sayfaya taşıdılar. Özel’in önümüzdeki günlerde iktidarı seçime zorlayacak adımlar atmaya hazırlandığını da vurgulamıştık. Siyasette çok hızlı, değişken, sonuçların öngörülmesi zor bir sürece giriyoruz. Öncelikle şunu vurgulayalım; iktidar açısından kötüye giden sadece ekonomi değil. Ekonominin ikinci plana düşmesini hedefleyen, DEM Parti’yi muhalefet blokundan çekmeyi de bu hedefin içine sokan adımlar istenen sonucu vermiyor. İktidar, tek cümlelik “Silahlar gömüldü, örgüt lağv edildi” açıklaması bekliyor. Ancak bunun masa başında hesaplanan gibi gitmediği görülüyor. Bu ayrı bir yazı konusu. CHP’nin dün başlattığı yeni yolu irdelemeden önce bu anımsatmayı yapmamızın nedeni şu: Mevcut durum toplumun iktidar değişikliği istemini giderek artırıyor. Bütün mesele buna yanıt verebilmekte! *** Özel’in dün bir kısmını açıkladığı yol haritasına göre cumhurbaşkanı adayını CHP’nin 1.6 milyon üyesi belirleyecek. Yani önseçim! CHP geleneğinde önseçimde, seçim tarihinden bir yıl önce partiye üye olmuş kişiler oy kullanıyor. Son anda üye yazılımında yığılmanın olmaması için. Özel dün aday belirleme takvimine kadar üye olan herkesin oy kullanacağını açıkladı. Böylece partiye yönelimin artmasını da hedefliyor olmalı. Özel, çok iyi yönetilmesi gereken bir süreç başlattı. Hem güç hem yük! Güç... Siyasette parti içi demokrasinin konuşulmadığı bir ortamda CHP ön alıyor. Bu durum parti içi dinamizmi artırır. Yük... Önseçimde gerek üyeler gerekse adaylar ve taraftarları o kadar çok yoruluyor, o kadar farklı duygu birikimleri oluyor ki asıl seçime enerji kalmıyor. Özel bunun farkında. O yüzden cumhurbaşkanı adayı belirlemek için düğmeye basıldığında, en çok bir aylık takvim olmasını öngörüyor. Gündemde iki güçlü aday adayı var; Ekrem İmamoğlu ve Mansur Yavaş. Özel, taraflar yönteme evet dedikten sonra sonuca da evet diyecekleri garantisini almış görünüyor. Bu yetmez. *** Neden yetmez? Gerekli olan CHP’nin toplam gücüyle seçime katılması, içte dayanışma, dışta güven duygusunu perçinlemesi. Görünen önseçim kılavuz istemez! İmamoğlu’nun üç gücü var: 1- CHP tabanında ve toplumda kabulü. 2- Türkiye Belediyeler Birliği başkanlığı ile birlikte tüm yerel yönetimlerdeki gücü. 3- Yaşadığı mağduriyet! Yavaş’ın da üç gücü var: 1- Sakin güç. 2- CHP dışında da kabulü. 3- Yarattığı güven. Bütün mesele şu: Bu iki gücü yarıştırmak değil, kaynaştırmak! İzlenecek yol bu sonucu verir mi? Tartışmalı... Daha doğru anlatımla nasıl yönetileceği önemli. Belki de önseçimden önce İmamoğlu’yla Yavaş süreci kolaylaştırabilir. Tarih her iki başkanın önüne büyük bir sorumluluk verdi. Bunun gereğini yerine getirmek zorundalar. Kartalkaya yangını devam ediyor. Dağdaki yangın bitti ama devlete sıçrayan yangın her şeyi kül ediyor. Türkiye’nin ne hale geldiği böylesi olaylarda daha net görünüyor. Ülke yanıyor! Özel, İmamoğlu, Yavaş önceliğin ülke gündemi olması gerektiğini unutmadan Türkiye’ye büyük bir umut sunmalı!",https://www.cumhuriyet.com.tr/yazarlar/mustafa-balbay/iyi-yonetilmeli-2293921
Mustafa Balbay,Cumhuriyetin kıymetini bilelim,07 Ocak 2025 Salı,"DEM heyetinin İmralı görüşmelerinden sonra Ankara’daki parti turları devam ediyor. Süreci 1 Ekim’de DEM’li milletvekillerinin elini sıkarak başlatan Bahçeli, 22 Ekim’de “Öcalan Meclis’e gelsin, DEM grubunda konuşsun” söylemiyle zirveyi göstermişti. Bahçeli, DEM heyetini kapıda karşılayıp genel başkan düzeyinde ağırlayarak ikinci bir zirve oluşturdu. Ondan sonra kimin hangi düzeyde görüşme yapacağı tartışıldı. Bahçeli’nin oluşturabileceği üçüncü zirveyle ilgili tahminlerimiz var ama şu aşamada erken! Erdoğan’ın hafta sonu partisinin il kongrelerinde yaptığı konuşmalar toplumu olası yeni haberlere alıştırma içeriği taşıyordu. Bunu DEM heyetinin dünkü AKP, GP, SP görüşmeleriyle birleştirince olayın sadece “terörsüz Türkiye” değil aynı zamanda “dikensiz siyaset bahçesi” olduğunu söylemek mümkün. Dikensiz siyaset bahçesinin adı şöyle özetlenebilir: Saray anayasası! DEM heyetinin turlarına Edirne’nin de ekleneceği açıklandı. Öcalan, “Ben her şeye ehilim” diyerek “tek adres” olduğunu kamuoyu ile paylaşmıştı. Daha doğru anlatımla mevcut taraflar bunu en elverişli durum olarak değerlendirmişti. Öyle anlaşılıyor ki Selahattin Demirtaş’ı da devreye sokmak elzem hale geldi! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Terörsüz Türkiye herkesin özlemi. Bu topraklarda terörün tümüyle gündemden düştüğü bir Türkiye’yi arzulayan kişinin olmayacağını düşünmüyoruz. Bunun yanına dikensiz siyaset bahçesi kurmak ise bambaşka bir şey. Önümüzdeki günlerde Cumhur İttifakı’nın yeni anayasa arayışlarına DEM’in de evet deyip demeyeceği bir sürecin kapısı aralanabilir. Bu yönde bir hazırlık dikkati çekiyor. Bu sürece toplumun evet demesini sağlamak da ayrı bir süreç gerektiriyor. Erdoğan bunu başlattı. İş, yurttaşlık bağlarını yeniden tarif etme hevesine kadar gidecek gibi görünüyor. Mustafa Kemal Atatürk, Kurtuluş Savaşı’yla birlikte Türkiye Cumhuriyeti’nin temellerini atarken kılı kırk değil, seksen yardı. Sadece savaş kazanmış bir komutan olarak değil, geçmişteki bütün toplumsal hareketleri, devlet yapılarını özümsemiş bir Aydınlanmacı düşünür anlayışıyla hareket etti. Montesquieu’nün Kanunların Ruhu’nu çağına taşıdı. Voltaire’in toplumlal özgürlükler mücadelesini devletin temellerine kattı. Devrimlerin ruhu yaptı. Jean-Jacques Rousseau’nun “Bir ülke sadece toprak bütünlüğü değildir. Yürekleri bölerseniz ülkeyi de bölmüş olursunuz” sözünü toplum sözleşmesinin ana sütunu yaptı. Bu kadar mı? Atatürk’ün “Bedenimin babası Ali Rıza Efendi” dedikten sonra devrimci ruhunun babası olarak Tevfik Fikret’i, vatan duygusunun babası olarak Namık Kemal’i, fikirlerinin babası olarak Ziya Gökalp’i göstermesi Cumhuriyetin temellerini de tarif eder. Yeni bir devlet, yeni bir rejim kurmanın sıcak örneğini Suriye’de görüyoruz. Suriye’de “devrimden” yeni bir devlet mi doğuyor, Suriye etnik gruplara ve inançlara göre paylaşılıyor mu? Bu soru yakın gelecekte çok yorum kaldıracak. Ancak kadına yönelik tutumla ilgili ilk işaretler için şunu söylemekle yetinelim: Toplumsal-yönetimsel yaşamdan kadını alırsanız geriye karanlık bir cehalet kalır! Cumhuriyetin bir kadın devrimi olduğunu 2023’te 100. yıl yazılarımızda ayrıntılarıyla vurgulamıştık. Güncel tartışmaya dönersek... Cumhuriyet başlı başına büyük bir devrimdir. Çağın en önde gelen devletleriyle yarışacak bir mayaya sahiptir. O devletler anayasal yapısında neyi değiştiriyor ki biz de değiştirelim? Cumhuriyetin kıymetini bilmezsek, bu topraklardaki herkesin felaketi olur!",https://www.cumhuriyet.com.tr/yazarlar/mustafa-balbay/cumhuriyetin-kiymetini-bilelim-2286725
Mustafa Balbay,1993 ‘Uğur’suz yılın adı,24 Ocak 2025 Cuma,"Türkiye’nin siyasi tarihini araştıranların 1993 yılı üzerinde hayli uzun durmaları gerekir. Pek çok bakımdan kırılmaların, çalkantıların yaşandığı uzun bir yıldı. Yılın gelişi daha ocak ayından belli olmuştu! 24 Ocak 1993 Pazar günü Ankara karlı, yarı güneş, ayaz bir güne uyandı. Öğle saatlerinde Gaziosmanpaşa Karlı Sokak’ta patlayan bomba, Uğur Mumcu’nun 1990 yılından beri sorduğu şu soruya karşılık veriyordu: Sıra kimde? “Sıra” Uğur Mumcu’daydı! 31 Ocak 1990’da Bahçeli’deki evine girerken kurşunlanarak öldürülen Atatürkçü Düşünce Derneği Başkanı Prof. Dr. Muammer Aksoy’un cenazesinde onun fotoğrafını taşıyan Uğur Mumcu, karanlık bir dönemin başladığını görüyor, bunu korkmadan kaleme alıyordu. Çok iyi biliyordu ki “Cesur bir kez, korkak bin kez ölürdü”. Prof. Aksoy’un ardından 7 Mart 1990’da Hürriyet Gazetesi Genel Yayın Yönetmeni Çetin Emeç evinden çıkarken çapraz ateşle öldürüldü. Aynı yıl 6 Eylül’de emekli müftü, yazar Turan Dursun, 4 Ekim’de Ankara Üniversitesi İlahiyat Fakültesi Öğretim Üyesi Doç. Dr. Bahriye Üçok evine gönderilen bomba düzenekli bir paketin patlamasıyla yaşamını yitirdi. 1990’lı yıllar bir yandan 12 Eylül 1980 askeri darbesinin bütün izlerini silme, kaybedilen hakları geri kazanma mücadelesiyle bir yandan da aydın kıyımlarıyla başladı. 1991 sonunda yapılan genel seçimlerin ortaya çıkardığı tablonun eseri olarak DYP-SHP koalisyonu kuruldu. Merkez sağ ve merkez solun ortak bir hükümette buluşmuştu. Hedefleri, ülkeyi demokratik bir iklime sokmak, giderek yükselen PKK terörüne karşı tüm Türkiye’yi kucaklamaktı. Böyle bir hükümetin kurulması aydınların büyük çoğunluğunu hem sevindirdi hem büyük beklenti içine soktu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak aydın kıyımlarının sürmesi ülkenin ufkunu karartıyordu. 9 Temmuz 1992’de, 24 Ocak’a altı ay kala, dönemin MİT Müsteşarı Teoman Koman, aralarında Uğur Mumcu’nun da olduğu bir grup gazeteciyle sohbet ederken kısa ama derin iki cümle kurmuştu: “Bir gazeteciyi öldürecekler. Hatta içinizden biri de olabilir!” Sıranın kendisine geleceğini o kadar “net” görüyordu ki iki güvenlik uzmanına şu soruyu sordu: “Bana nasıl bir saldırı düzenlenebilir?” Güldal Mumcu bunu, “İçimden Geçen Zaman”da eşiyle yaşadığı diyalogları da paylaşarak anlatır. Güvenlik uzmanıyla bütün olası yöntemleri konuştular, en güçlü olasılığın şu olduğunu yüksek sesle dile getirdiler: Araca bomba konarak. Uğur Mumcu’dan önce yaşanan saldırılar kadar, ondan sonra yaşananlar da toplumda derin izler bıraktı, dönemin iktidarının adımlarını etkiledi. En sarsıcı olan Mumcu’nun öldürülmesiydi. Türkiye olağanüstü bir ikilemi yaşıyordu. Bir yanda koalisyonun SHP kanadının “demokratikleşme paketleri” bir yanda DYP kanadının bunları reddetmeden denge bulma arayışı... Ama bunun karşısında yükselen terör! 1990-1993 arasında özellikle 21 Mart Nevruz kutlamaları o ayı kapsayacak ölçüde kanlı geçti. Koalisyondaki arayış güvenlik güçleri içinde de vardı. Dönemin Jandarma Genel Komutanı Orgeneral Eşref Bitlis şu düşüncesini yüksek sesle dile getiriyordu: “Bölge halkını kazanmadan terörle mücadeleyi kazanamayız.” Bitlis bu görüşünü metin haline de getirdi. “Bitlis planı” adıyla tartışılmaya başladı. 17 Mart 1993’te, Mumcu cinayetinin üzerinden iki ay geçmeden Org. Bitlis’in Ankara Etimesgut’tan havalanan uçağı kalkıştan kısa bir süre sonra düştü. Uçaktaki beş kişiden kurtulan olmadı. Uçağın buzlanmadan düştüğü açıklandı. Üretici firma ise uçağın Ankara’daki hava koşullarından çok daha ağır durumda bile uçabildiğini açıkladı. İki ay sonra 24 Mayıs’ta Bingöl-Elazığ karayolunda 33 silahsız eri taşıyan otobüs durduruldu, erler kurşuna dizildi. Korkunç katliamı PKK üstlendi. O gün SHP’nin bir bakanı çevresiyle şu cümleyi paylaştı: “Bu koşullarda demokratikleşme paketlerinden söz etmek artık çok zor!” 1993’ün uğursuzlukları bitmemişti! 2 Temmuz’da Sivas Madımak’ta 35 aydının yanarak, dumandan boğularak ölümü terörün boyutunu bambaşka bir aşamaya taşıdı. Madımak Oteli’ni kuşatmaya gidenler haykırıyordu: “Cumhuriyet Sivas’ta kuruldu, Sivas’ta yıkılacak!” Üç gün sonra 5 Temmuz’da ise bu kez Erzincan’ın Başbağlar köyünden terör haberi geldi. Akşam namazında köye gelen bir grup terörist camiden insanları çıkarıp köy meydanında kurşuna dizdi. 1993 boyunca ve sonrasında yaşananları aydınlatabilecek gazeteci, yılın başında öldürülmüştü! Uğur Mumcu Türkiye’nin en üretken, en cesur yazarı olarak kimsenin üzerine gidemediği konuları günlük çalışmasının bir parçası olarak araştıran, arşivine arşiv katan bir gazeteciydi. 1993 yılına girerken ajandası hem güncel konularla hem de derinlemesine araştırmaya planladığı dosyalarla doluydu. 24 Ocak 1993 günü yayımlanan “Zeyilname” başlıklı son yazısı bir yolsuzluk olayının önemli ayrıntısını içeriyordu. Elindeki ayrıca önem verdiği çalışmanın adı şuydu: Kürt dosyası! Osmanlı’dan Cumhuriyete, İnönü’nün hazırlattığı dosyadan edindiği son belgelere kadar geniş bilgi topluluğu vardı. Bunları ince bir işçilikle işleyip “fikre” dönüştürmek gerekiyordu. Yaşam çizgisi buydu, bilgi sahibi olunmadan fikir sahibi olunmazdı. Bu çalışmanın her aşamasında kendisine has heyecanla enerjisi yükseliyor, ulaştığı bilgiler onu herkesin çözemeyeceği labirentlere götürüyordu. O yüzden uzamıştı. Öcalan’ın özellikle üniversite yıllarına ilişkin ulaştığı bilgiler, devletle “bağını” sorgulamayı gerektiriyordu. 24 Ocak günü dosya tamamlanmamıştı. Gündemine aldığı bir başka konu ise 1991’de büyük bir toz bulutu ile çöken Sovyetler Birliği’nin hangi nedenlerle böyle bir sonla karşılaştığını araştırmaktı. Tıpkı Roma’ya gidip Ağca’nın papa suikastını araştırdığı gibi tıpkı Almanya’ya gidip bu ülkede yükselen siyasal İslamın önde gelenleriyle yüz yüze konuştuğu gibi Moskova’da çöküşü araştırmak istiyordu. İçişleri Bakanlığı döneminde Hasan Fehmi Güneş’le çalışan Melih Yüzbaşıoğlu Moskova’daydı. Onunla ön bilgileri topluyordu. Bir hedefi daha vardı, Türkiye’yi roman kurgusu ile de anlatmak! İlki Altan Öymen’le yazdıkları “mobilya dosyası” olmak üzere sağlığında 24 kitabı yayımlandı. Ölümünden sonra da üretmeye devam etti! Uğur Mumcu Araştırmacı Gazetecilik Vakfı (um:ag) büyük çoğunluğu Cumhuriyet gazetesinde yayımlanan günlük yazılarını konularına göre gruplandırdı, sağlığındakinden daha fazla kitap ortaya çıktı. Türkiye gündemindeki bütün konuların üzerine cesurca gitmesinde önemli bir unsur da gazetesi Cumhuriyet’in bunları tereddütsüz yayımlamasıydı. Gazetenin imtiyaz sahibi Nadir Nadi 1980’li yıllarda şöyle bir anı yaşadı. Bir tanıdığı Uğur Mumcu’nun elindeki yolsuzluk dosyasını Cumhuriyet’in yayımlamaması için “ricada” bulundu. Nadi telefonu kapattıktan sonra Uğur Mumcu’yu aradı. “Uğur” dedi, “Duydum ki elinde bir yolsuzluk dosyası varmış. Kolaylıklar diliyorum. Biliyorum ki bulursan benimle ilgili de yazarsın!” Uğur Mumcu’nun aracına bomba konmasından kısa bir süre sonra olay yerine gelen güvenlik güçlerinin ilk işi, ellerinde süpürge ile aracın parçalarını toplamak oldu. Bu yöntem sonraki yıllarda da çok tartışıldı. Her parçanın tek tek, özenle toplanması ipuçlarını artırabilirdi. Olayla ilgili soruşturma hızlı başladı. Ayhan Aydın adlı tanık bombayı koyanları gördüğünü söyledi. 13 Şubat 1993’te Mehmet Ali Şeker ve Ayhan Usta’yı teşhis etti. Güvenlik birimleri bir ay geçmeden aydınlatabileceklerini söylediler. Ancak bir çelişki ortaya çıktı. İki kişinin gözaltı tarihi 24 Ocak 1993, gözaltı yeri ise İstanbul görünüyordu. İfade tutanağında evlerine yapılan baskın tarihi 26 Ocak’tı. Daha başlangıçtaki bu çelişki, benzer garipliklerle devam etti. Güldal Mumcu, kurduğu vakıfla Uğur Mumcu’nun adını yaşatırken soruşturmanın peşini de bırakmadı. Ocak 1996’da dönemin Adalet Bakanı Mehmet Ağar’la görüşmesindeki diyaloğu İçimden Geçen Zaman’da şöyle paylaştı: Güldal Mumcu (GM): Karşımıza sürekli engeller çıkıyor. Bir duvar örülüyor sanki. Mehmet Ağar (MA): Evet, Güldal bir duvar örülüyor. GM: O zaman bir tuğla çekin, duvar yıkılsın. MA: Çekemem. GM: Tuğlayı çekin, kenara çekilin. MA: Yapamam, onu da yapamam. GM: Soruşturma için yeni bir ekip kurulmasını sağlayabilirsiniz belki. MA: Kusura bakma Güldal, yapamam! GM: Ülkü Coşkun (dönemin DGM savcısı), “Bu işi devlet yapmıştır. Siyasi iktidar isterse çözülür” dedi. MA: Aptal bunlar, böyle şey söylenir mi? GM: O zaman başkaları çeker, altında kalırsınız. MA: Ona kimsenin gücü yetmez! 21 Ekim 1999’da Prof. Dr. Ahmet Taner Kışlalı’nın Uğur Mumcu gibi aracına bomba konularak öldürülmesinin ardından öncekilere oranla daha derin bir soruşturma yürütüldü. 17 Ocak 2000’de Beykoz’da başlayan Hizbullah operasyonunda yakalananların Kışlalı’nın yanı sıra Mumcu, Aksoy, Üçok cinayetlerini de işlediği açıklandı. Bu soruşturmaya Uğur Mumcu Uzun Takip (UMUT) adı verildi. 17 sanıklı davada 2005 yılında verilen karar 2 kez bozuldu. Hapisteki tek kişi gözcü olarak dosyaya giren Ferhan Özmen. Bombayı koyduğu belirtilen Oğuz Demir firarda. Bu dava devam ediyor. 16 Ocak 2025’teki duruşmada Mumcu ailesinin avukatı Turgut Kazan, Mehmet Ağar’ın tanık olarak dinlenmesini talep etti. Mahkeme 12 Mayıs’a erteledi. Uğur Mumcu’nun yaşamını “Kalpaksız Kuvvayı Milliyeci, Cumhuriyet’e Adanmış Bir Ömür” başlığı ile kitaplaştırırken konuştuğum arkadaşları şu tanımlamaları yaptılar: Ali Sirmen: “Uğur Mumcu bir Cumhuriyet ordusudur.” Altan Öymen: “Uğur’un cenazesi bir başka doğumdur.” Emin Çölaşan: “Uğur, gelmiş geçmiş en büyük gazetecidir.” Hasan Fehmi Güneş: “Uğur’un katli bir karşıdevrim hareketidir.” Rutkay Aziz: “Uğur Mumcu’nun içinde bir yanardağ coşkusu vardı.” Uğur Mumcu, Türkiye’de en çok yere adı verilen, en çok heykeli dikilen değerlerimizin başında geliyor. Bir kişi için türkü yakmak ise bambaşka bir şey. Selda Bağcan, “Uğurlar Olsun” türküsünün öyküsünü konser öncesi bir sohbetimizde şöyle anlattı: “Ölüm haberini aldığımızda çok üzüldük. Bir zaman geçti, gazeteci arkadaş Ali Çınar şiir yazmış. Şarkı sözü gibi. Faksla geldi. Okudum, çok beğendim. O an bir şey yapmadım ama bir süre sonra yeniden elime aldım. Okudum, okudum. Okurken mırıldanmaya başladım. Melodi döküldü. Biraz kafiye ayarladım, hece vezni yaptım. Stüdyoda değildim. İlk kez ofiste beste yapıyordum. Yanımda bağlamam vardı, aldım elime. Söylemeye başladım. Aman Allah’ın çevremdeki herkes beğendi. Hepsi 10 dakika sürdü. Hemen stüdyoya girdik. Arif Sağ bağlamayı çaldı. Aralık 1993’te yayımladık.” Selda Bağcan türküyü söylerken neler hissettiğini de şöyle paylaştı: “Her söyleyişte, keşke ölmeseydi, biz de söylemesiydik diyorum. Türküyü söylediğim süreden daha uzun alkışlar oluyor. İnsanlar hep birlikte söylüyor. Ama her seferinde aynı şeyi hissediyorum. Keşke öldürülmeseydi, biz de söylemeseydik.” Bir pazar sabahıydı, Ankara kar altında Zemheri ayazıydı, yaz güneşi koynunda Ucuz can pazarıydı kalemim düştü kana, kalemim düştü kana Zalımlar pusudaydı bedenim paramparça Ucuz can pazarıydı kalemim düştü kana, kalemim düştü kana Uğurlar olsun, uğurlar olsun Hüzünlü bulutlar yoldaşın olsun Bir keskin kalem, bir kırık gözlük Yürekli yiğitlere hatıran olsun Çevirdim anahtarı apansız bir ölüme Şarapnel parçaları saplandı ciğerime Ucuz can pazarıydı kan doldu gözlerime, kan doldu gözlerime İsimsiz korkuları katmadım yüreğime Bembeyaz doğruları yaşadım ölümüne Uğurlar olsun, uğurlar olsun Hüzünlü bulutlar yoldaşın olsun Bir keskin kalem, bir kırık gözlük Yürekli yiğitlere hatıran olsun",https://www.cumhuriyet.com.tr/yazarlar/mustafa-balbay/1993-ugursuz-yilin-adi-2292340
Mustafa Balbay,‘Terörsüz Türkiye’ terörü!,22 Ocak 2025 Çarşamba,"Dün güne, Bolu Kartalkaya’daki yangın haberiyle başladık. Böylesi acıların tarifi yoktur. Okullarda ara tatilin başladığı haftanın başında, insanların bir nebze nefes alıp enerji depolamak, dinlenmek için gittikleri, mevsimin en gözde tatil yerinde, ölüm! Albert Camus’nün “Bir ülkeyi tanımak istiyorsanız, insanların ölüm şekline bakın” sözünü anımsadık ister istemez. “Yenidoğan çetesi”ne baktığınızda, insanlar daha dünyaya gözünü açmadan ölüyor. Narin cinayetine baktığınızda, insanlar daha hayata atılmadan ölüyor. Çırak ölümlerine baktığınızda, insanlar daha tam ücret almadan ölüyor. İş cinayetlerine baktığınızda, insanlar ekmek parasını kazanırken ölüyor. Trafik kazalarına baktığınızda, Azrail kol değil yol geziyor. Kadın cinayetlerine batığınızda, özgürlüğün bedeli ölüm. Tatil beldelerinden sevinç dolu insan fotoğrafları değil, ölüm görüntülerini geliyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kartalkaya’daki faciayla ilgili iktidarın aldığı ilk önlemler arasında yayın yasağı var! Keşke bunun yerine cumhuriyet savcılarından birinin görevi kamuoyunu bilgilendirmek olsaydı. İlk bulgulara göre suçlu, sorumlu kimse ortaya çıksaydı! Yaşamını yitirenlere Allah’tan rahmet, yaralılara acil şifalar diliyoruz! *** Kartalkaya’da karlardan alevler yükselirken ülkenin gündemi de ateşini korumaya devam ediyor. Öylesine yaman çelişkiler ülkesiyiz ki bir yanda “Terörsüz Türkiye, terörsüz bölge” hedefi var, bir yanda iktidarın kapsama alanı dışındaki herkesin terörist ilan edilme süreci. İktidar sadece belediye başkanlarının üzerine giderek ülkeyi yeterince geremediğini düşünmüş olmalı ki korku çemberini genişletiyor. Şu sarmala bakın: İnsanların sert tepki vereceği, kabul edilemez, ağır bir hukuksuzluğa imza atıyorsunuz. Sonra tepki verenlerin sözlerinden suç üretip gözaltına alıyorsunuz. Gözaltını korku salan bir yöntemle uygulayıp “adli kontrolle” ya da “ev hapsi” kararı ile serbest bırakıyorsunuz. Böyle bir kararla özgürlükleri kısıtlananlar yelpazesi giderek genişliyor. Gazeteci arkadaşımız Özlem Gürses. Bağımsız Türkiye Partisi Genel Başkanı Hüseyin Baş. CHP Gençlik Kolları Genel Başkanı Cem Aydın. Bir çırpıda aklımıza gelen isimler. Bu tabloya baktığımızca şu tanımlamaları yapmamak elde değil: Türkiye tam bir yarı açık cezaevi. Her ev bir hapishane. Her karakol güne başlama yeri. *** Son olarak Zafer Partisi Genel Başkanı Prof. Dr. Ümit Özdağ da yine baskın usulü gözaltına alındı. Dün akşam saatlerinde serbest bırakıldığı açıklandı ancak ardından tutuklama talebiyle mahkemeye sevk edildiği bilgisi geldi. Kendisine yüklenen suç da serbest piyasa ekonomisi gibi! Cumhurbaşkanına hakaret, kin ve nefret duygularını körüklemek, terör kapsamlı suç! Akla ne geldiyse servis ettiler, ardından tutuklama talebiyle sevk ettiler! Bütün bunlar terörsüz Türkiye istemiyle ne kadar da uyumlu! Yeni bir sürece girdiğimiz görülüyor. Mesele ne demokrasi ne iç barış ne huzur ne hukuk devleti... Mesele bir dönem daha iktidarı, seçimden önce garanti etmek! Eğer bu başarılırsa daha sonra bir dönem daha istemek kolaylaşacak! Öyle düşünüyorlar. Ancak madalyonun tersi de var. En çok korkutan en çok korkandır aslında. Çok korktuğu için korkutma gereği duyar. Korku çemberi genişledikçe kendisi de o çemberin içine girer! Tarihimiz gösteriyor ki milletimiz zaman zaman korkunun esiri olsa da bir tek sandıkta korkmaz. Mühür eline geçti mi, “Şimdi güç bende” der! Adı üstünde: Mü-hür!",https://www.cumhuriyet.com.tr/yazarlar/mustafa-balbay/terorsuz-turkiye-teroru-2291601
Mustafa Balbay,Gezi dizisi!,28 Ocak 2025 Salı,"Türkiye’nin toplumsal tarihinin en önemli buluşmalarından biri olan Gezi, AKP iktidarı için ağzı açık bir yargılama torbasına döndü. Son olarak dizi yapımcıları ve sanatçıları kapsama alanı içinde. Sektörün patronu olarak öne çıkan Ayşe Barım’ın birkaç nedenle ifadeye çağrılmasının ardından Halit Ergenç, Bergüzar Korel, Ceyda Düvenci, Dolunay Soysert, Nejat İşler, Mehmet Günsür, Rıza Kocaoğlu ifadeye çağrıldı. Suçlama şu: 2013 yılındaki Gezi olayları sırasında Ayşe Barım’ın istemi üzerine sosyal medya paylaşımı yapmak, Taksim’e gitmek. Bu yolla hükümeti düşürmeye teşebbüs etmek! Gazetecilikte 5N1K diye özetlenen anlatım biçimi vardır. Sürdürülen soruşturma çerçevesinde bu sorulara verilecek yanıtlar bir araya getirilse ortaya Aziz Nesinlik bir öykü çıkar! *** Öncelikle Gezi buluşması hükümeti devirmek değil, hükümetle diyalog kurmak amacıyla büyümüştü. Gezi’nin başlangıcından 15 gün sonra 13 Haziran’da dönemin Başbakanı Erdoğan’la sekiz sanatçı görüştü. 3.5 saat süren görüşme sonucunda sanatçılar adına Halit Ergenç konuştu. Ergenç, istemlerini anlattı, kimi şiddet olaylarının yaşanmasını onaylamadıklarını paylaştı. Bu görüşme AA tarafından haberleştirildi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 12 yıl sonra bu sanatçıların amacının hükümeti devirmek olduğu iddia ediliyor! Ergenç’in o dönem Muhteşem Yüzyıl dizisinde Kanuni Sultan Süleyman’ı oynadığı için sözcü seçildiği konuşulmuştu. Yıllar sonra böyle bir soruşturma açılıyorsa insanın aklına olmadık şeyler geliyor. 36 Osmanlı padişahından 12’si görev süresini eceliyle tamamlamadı. Tahttan indirildi. Bugünün siyasal söylemiyle darbe yapıldı. Acaba Gezi olaylarına katılanlar onların ardılları mıydı? O zaman söz konusu padişahların indirilmesinden de sorumlu tutulmaları gerekmez mi? İşin kara mizahı bir yana akla bundan daha mantıklı bir hükümeti devirme suçlaması gelmiyor! Eğer tweet atmak böyle bir suçlama için yeterli delilse Gezi’nin ilk bir ayında 24 milyon tvit atıldı. İçişleri Bakanlığı kayıtlarına göre 28 Mayıs-30 Ağustos 2013 arasında sadece Bingöl ve Bayburt’ta Gezi eylemi yapılmadı! Gezi’ye ilişkin yazılan kitap sayısı 50’nin üzerinde. Böylesine büyük eylemler serisinde zaman zaman şiddet olaylarının yaşanması sağduyulu kimsenin kabul edebileceği bir şey değil. Bunları önleme görevi de katılımcı milyonların değildi. *** 2013 sonbaharından itibaren Gezi’ye ilişkin pek çok ilde onlarca dava açıldı. Çok büyük bir bölümü beraatle sonuçlandı. Kimi soruşturmalar daha başlangıçta kovuşturmaya yer olmadığı kararıyla kapandı. Aradan beş yıl geçtikten sonra Osman Kavala, Çiğdem Mater, Mine Özerden, Tayfun Kahraman başta olmak üzere iktidarın hedef seçtiği onlarca kişi için art arda içi boş iddianameler hazırlandı. Buna Soma maden cinayeti, Aladağ yurt yangını davalarında öne çıkan avukat Can Atalay ayrıca eklendi. Hataylıların oylarıyla milletvekili seçilen Atalay, Anayasa Mahkemesi’nin aldığı kararlara karşın hâlâ hapiste. Şimdi dizi sektörü patronuyla sanatçısıyla davanın içine sokulmak isteniyor. Gezi’de namaz kılanlara saygıda kusur etmemek için çırpınan ateistlerden “İstanbul United” bayrağı altında bir araya gelen Fenerbahçe, Galatasaray, Beşiktaş taraftarlarına kadar yaşananlar... Gezi sonrası açılan davaların Anayasa Mahkemesi’ne darbeye dönüşmesinden en son dizi oyuncularının da torbaya konması... Bunlar senaryolaştırılsa müthiş bir dizi olur! Adı da şöyle konur: Muhteşem Gezi!",https://www.cumhuriyet.com.tr/yazarlar/mustafa-balbay/gezi-dizisi-2293566
Mustafa Balbay,400 hesabı!,21 Ocak 2025 Salı,"Siyasette aynı harfle başlayan tanımlamalar, uyaklı sözler akılda kalması bakımından sık tercih edilen yöntemdir. Örneğin AKP iktidara gelirken 3 Y’yi ortadan kaldırmak iddiasındaydı. Yolsuzlukları, yoksulluğu, yasakları yok edecekti. 2002’den bugüne baktığımızda; yoksulluğu tabana yaydı. Artık Türkiye’nin üçte biri yardımla ayakta durabiliyor. Yolsuzluğu, denetimi ortadan kaldırarak araştırılamaz, ortaya çıkarılması zor hale getirdi. Bir yandan Sayıştay’ı devre dışı bırakıp mali yargıyı ortadan kaldırıyorsunuz bir yanda muhalefet belediyelerine istediğiniz suçlamayı yapıyorsunuz. Yasakları sıralamak zor. Yasak olmayanları anlatmak daha kolay. İktidara övgü dışındaki her şey her an yasak kapsamına girebilir. Gelinen noktada 3 Y şuna dönüştü: Yağma, yıkım, yalan. *** Seçim sürecini başlatan AKP’nin bu dönemde muhalefete karşı stratejik bir tutum izlediği görülüyor: Çökert, çürüt, yanına çek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 14-28 Mayıs 2023 cumhurbaşkanı seçimlerinin ikinci turunda Saray’ı korumak başarı gibi görünse de ömür yettiğince sürdürülecek iktidar açısından riskli! Bunun arkasından 31 Mart 2024 yerel seçimlerinde ikinciliğe düşüş, genel iktidarı kaybetme riskinin giderek yükseldiğini gösteriyordu. 2024 yazından itibaren yukarıda özetlediğimiz “3 Ç” devreye girdi. Bütün muhalefet partileri kapsama alanı içine kondu. AKP’nin çelik çekirdeğini sinir bozucu biçimde örseleyen Yeniden Refah Partisi’ydi (YRP). Başlangıçta Saadet Partisi’ni bölsün diye sempati ile baktıkları YRP sınırı aşıyordu. 14-28 Mayıs’ta ittifaka konarak kontrol altına alındı. 31 Mart’ta ise Şanlıurfa Belediye Başkanlığı’nı YRP’nin alması kabul edilebilir değildi. Hemen gerekli kuşatma yapıldı. Başkan Kasım Gürpınar istifa ettirildi. Gürpınar şimdilik tarafsız biçimde AKP’li. Tam geçiş için şartları var; ileride büyükelçilik dahil! 10’u aşkın YRP’li başkan AKP’ye çekildi. Arkası 23 Şubat’taki büyük kongrede! DEVA ve Gelecek Parti’si ancak Saadet Partisi ile birlik olup Yeni Yol bulabildi. Her iki partinin milletvekillerine ikna gücü yüksek iktidar önerileri var. Gidenlere yenileri eklenecek gibi görünüyor. Dün İYİ Parti Konya Milletvekili Ünal Karaman partisinden istifa etti. Böylece milletvekili sayısı 28’e düştü. Meclis’e 43 milletvekili ile giren İYİ Parti 1 genel başkan, 15 milletvekili kaybetti! Ünal Karaman birkaç çalım atıp AKP’ye geçişe hazır görünüyor. Meral Akşener bir grup milletvekilini daha istifaya acıktıracak! Ancak Karaman ne kadar çok çalım atarsa atsın Meral Hanım’ın arzusuyla CHP İstanbul 1. bölge 6. sıradan seçilen, seçimden sonra İYİ Parti’ye giren, 14 Ağustos 2024’te AKP’ye geçen Ahmet Ersagun Yücel’i geçemez! *** İktidar bu hesapları iki aşamalı yapıyor: Seçime gidiş süreci, seçimde oluşacak ittifaklar. Bütün mesele DEM Parti’yi muhalefet hattından çekip 400 sandalye hedefine yakın getirmek. Böylece anayasa değişikliği sorun olmaktan çıkacak. AKP+MHP 315 ediyor. DEM eklenirse 372’ye ulaşıyor. Yukarıda aktardığımız geçişler iktidara 28 milletvekili getirir. Hesap bu. Bütün bu hesapların tutması için iki şey gerekiyor: 1- CHP’nin kendi içine hapsedilmesi! 2- Ekonominin gündemden düşürülmesi! Yağma, yıkım, yalan düzeninde, muhalefeti çökertme, çürütme, yanına çekme siyasetini uygulayabilmek ancak böyle mümkün olabilir. CHP’nin bunu görmemesi için gaflet, dalalet ve iyi niyet içinde olması gerekir!",https://www.cumhuriyet.com.tr/yazarlar/mustafa-balbay/400-hesabi-2291234
Mustafa Balbay,ABD kuşatması!,08 Ocak 2025 Çarşamba,"20 Ocak Pazartesi günü göreve başlayacak 45. Amerikan Başkanı Trump, Kanada’yı ABD eyaleti ilan etmekten Grönland’a bayrak dikmeye kadar nerede ne yapacağını demokratik biçimde ifade ediyor! Trump’ın Amerika Birleşik Devletleri şirketinin patronu olarak yapacakları, yapamayacakları ayrı konu, ABD’nin özellikle 2010’lu yıllardan itibaren bölgemizde izlediği politika Türkiye’ye yönelik niyetlerini daha net ortaya koyan ipuçları veriyor. ABD, 20 yıllık Afganistan işgali sürecinde günde 300 milyon dolar harcadı, ülkeyi kana ve karanlığa buladı, 250 milyon kişinin ölümüne neden oldu, Taliban’ı yok edeceğim diye girip ülkeyi Taliban’a telsim ederek ayrıldı. 10 yıllık Irak işgalinde dolaylı harcamalarla birlikte günde 1 milyar dolar harcadı. Veriler uluslararası finansal kurumlarının çalışmalarından. ABD, bu tabloya bakıp 2010’lu yılların sonunda şu kararı aldı: Bundan böyle ülke işgallerini konvansiyonel silahlarla, kendi askerlerimle değil, o ülkenin içindeki güçleri kullanarak yapacağım! Binlerce kilometre uzaktan Amerika kıtasından asker getirmeyeceğim! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** ABD’nin bu hedefe yönelik olarak attığı kimi adımların Türkiye’nin etrafındaki boyutu ilginç! 17 Aralık Salı günü “Afgan ABD askerleri” başlıklı yazımızda ABD’nin ülkesini terk edip Türkiye’ye gelenlerin de aralarında olduğu 60-70 bin kadar Afganlıyı asker yapmak üzere Yunanistan’daki üslerinde eğittiğini vurgulamıştık. Sonrasındaki araştırmalarımızda gördük ki o askerlerin bir kısmı ABD’nin Güney Kıbrıs’ta kurduğu yeni üste göreve başlamış bile! 10 bini aştığı tahmin edilen Afgan ABD askeri Kıbrıs’ta hangi işleve sahip olacak? Kıbrıs Mersin Taşucu’na 75 mil, Suriye Lazkiye’ye 125 mil, Mısır İskenderiye’ye 400 mil. Evliya Çelebi’nin Girit’le birlikte “Doğu Akdeniz’in demir kapıları” dediği kadar var! ABD’nin son 10 yıllık zaman diliminde Yunanistan’ın Ege yakasında kurduğu üslerin yanı sıra Kıbrıs’ta da bir üs kurması Türkiye’ye yönelik bir kuşatmayı ifade ediyor. 2010’lu yıllarda Doğu Akdeniz Gaz Forumu adı altında oluşan yapıya sadece Türkiye ve Suriye’nin dahil edilmediğini, planlamanın içinde çoğu ABD bağlantılı-kontrollü petrol şirketlerinin olduğunu da not etmek gerek. *** Yukarıdaki tablonun yanına Suriye’deki gelişmeleri koyarsak... ABD, nüfusun onda biri kadar olduğu halde ülke yüzölçümünün üçte birine yakınını kontrol eden YPG’ye her türlü desteği veriyor. Tahmin edilen lojistik destek şu: ABD, YPG’nin kontörlündeki bölgeye 4 bin TIR mühimmat ve askeri malzeme gönderdi! Buradaki ABD askeri sayısının 900 civarında olduğuna ilişkin resmi bilgi vardı. ABD yönetimi 2024’ün son günlerinde bu sayının 2 bin olduğunu açıkladı. Bu kişilerin Amerikan askeri üniforması giymiş bölge insanı olma olasılığı var. Sonuç olarak ABD, Suriye’nin kuzeyindeki etkin varlığını zaten inkâr etmiyor. Sadece üs kurup buna üs denmemesini istiyor. Ukrayna’da orduya özel harp dersi veren Amerikan askerlerinin aynı işlevi Suriye’nin kuzeyinde de sürdürdüğü pek çok kanaldan doğrulandı. Yukarıdaki tablo son 15 yıllık zaman diliminde adım adım örüldü. Özellikle Doğu Akdeniz’e ilişkin uyarılarla alay eden iktidar, Suriye’deki yönetimi yönetme gücüne sahip olarak ön alabileceğini düşünüyor. Üstelik bu planları parti ideolojisini önceleyerek yapıyor. Sadece içimizdeki değil, çevremizdeki durum da vahim! Etrafımızdaki haritalar, rejimler, küresel kıskaçlar değişiyor!",https://www.cumhuriyet.com.tr/yazarlar/mustafa-balbay/abd-kusatmasi-2287084
Mustafa Balbay,Söylenme Söyle!,26 Aralık 2024 Perşembe,"Milyonlarca kişinin yaşamını doğrudan etkileyen asgari ücret korsan bir toplantının ardından yapılan açıklamayla kamuoyuna duyuruldu. Olur şey değil. Demek gereksiz! AKP iktidarında bu da oldu! Alım gücü giderek azalan asgari ücretin 2025’e başlama gücü de yüzde 30’da kaldı. Sonunda Türk-İş de durumu göğüsleyemeyecek hale geldi, korsan toplantıya katılmayarak tavır koydu. Koydu ama bunun iktidar katında en küçük bir kaygı yaratmadığını başta Türk-İş yöneticileri olmak üzere herkes biliyor. Bütçe için en temel yaklaşım şudur: Bütçede her şeye para vardır, bütün mesele önceliklerdir! İktidar, milletin IMF’si olup kemeri bele değil, boğaza geçirdi. 2025’te biraz daha sıkmasını istiyor! *** İnsanımızın temel özelliklerinden biri de şöyle özetlenebilir: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Söylemiyor, söyleniyor! Söylenmek, hedefi, yaptırımı, çerçevesi olmayan bir davranıştır. Hatta söylenen kişinin ne dediği de tam anlaşılmaz. Gelinen noktada çağrımız şu: Vatandaş söylenme, söyle! Bütçe hakkı, demokrasilerde yurttaşın en temel hakkıdır. Demokrasi de bütçeden doğmuştur. Yurttaş ödediği verginin nereye gittiğini bilme hakkına sahiptir. Sadece bilmek yetmez, bu harcamaların denetlenmesini isteme hakkına sahiptir. Dünyada en çok insani yardım yapan ülkeyiz diye övünürken kendi yurttaşına insanca yaşayacağı bir asgari ücreti çok gören bir iktidar var. Söyleneceğine, bunu haykır! Türkiye gibi ekonomisi dünyanın ilk 20’sinde olan ülkelerde asgari ücretle çalışanların sayısı yüzde 10-15 civarındadır. Türkiye’de yüzde 60’ı geçti. Asgari ücret ortalama ücret haline geldi. Söyleneceğine, bunu haykır! Asgari ücrette zam oranı kadar alım gücü de çok önemli. Asgari ücretlinin başta et olmak üzere temel gıda maddelerine ulaşma gücü 20 yıl öncesine oranla neredeyse üçte bir oranında geriledi. Asgari ücret sadece hayatta kalmaya yetecek sefalet ücreti haline geldi. Söyleneceğine, bunu haykır! Sadece asgari ücretli değil, çalışma yaşamının bütün alanlarında denge bozuldu. Emeklilerin gayrisafi milli hasıladan aldığı pay yarı yarıya azaldı. Bir ülke düşünün ki emekli maaşları yetersiz ama 2025’te emekli olan daha da düşük maaş alacak. İnsanlar buna karşı çıkmak yerine 31 Aralık 2024’e kadar emekli olmaya koşuyor! Söyleneceğine, bunu haykır! Beş ayrı kategoride maaş alan öğretmenlerin bir bölümünün başına “ücretli” tanımı konulması kadar incitici bir şey olabilir mi? Sözleşmeli öğretmen olmaz derken ücretlisi çıktı! Ayda ortalama aldıkları para asgari ücret kadar bile değil. Bu sadece öğretmenlerin değil, hepimizin sorunu! Belki de okula gönderdiğiniz evladınız girdiği ders kadar, ayda 8-10 bin lira alıyor. Söyleneceğine, bunu haykır! *** Milyonlarca insan yapayalnız söyleniyor! Bu gidişe dur demek için önümüzdeki ilk toplanma yeri 28 Aralık Cumartesi günü saat 13.00’te Ankara Tandoğan. 70’e yakın kuruluş bir araya geldi, “Haklarımızı alacağız” diye haykırma kararı aldı. Çalışanın haklarından kadın haklarına, çocuk haklarından hayvan haklarına kadar her alanda yaşanan haksızlıklara karşı bir duruş... İnsan, haklarıyla insandır. İhale istemeyeceksin, çifte maaş istemeyeceksin, huzur hakkı yüksek yönetim kurulu üyeliği istemeyeceksin... Sadece hakkın olanı isteyeceksin. Söylenme, hakkını haykır!",https://www.cumhuriyet.com.tr/yazarlar/mustafa-balbay/soylenme-soyle-2282880
Mustafa Balbay,Sanatla çıkacağız!,01 Ocak 2025 Çarşamba,"2025’i umut ve mücadele yılı olarak yaşayacağız. Durum 2024’ün gidişinden belli. Eski yıl yenisinin önüne bir dizi düğümü bıraktı, gitti. Yarından tezi yok bunların tümünü kalemle, kelamla anlatmaya çalışacağız. Ülkemizin, dünyanın bütün sorunlarını anlamak ve çözmek için elimizdeki başlıca güç şu: Sanat! Sanat, insanın aynası. Sanat, yaşamın eleştirisi. Sanat, toplumsal yaşamın ruhu. Sanat, geleceğin güneşi. İnsan sanatla insanlaştı. Sanatla kendini tanıdı. Bu yüzyıllar öncesi için de böyleydi, bugün de. *** 2024 yılının son haftasında İrfan Şahinbaş atölye sahnesinde Heiner Müller’in yazdığı, Hilal Ceylan’ın Türkçeye çevirdiği, Ayşe Emel Mesci’nin rejisörlüğünü üstlendiği Medea Material oyununu izledik. Mesci ve Devlet Tiyatroları Genel Müdürü Tamer Karadağlı ile birlikte izlediğimiz oyun bizi insanlık tarihinin bilinen, bilinmeyen bütün evrelerine götürdü, getirdi. Yerimizde otururken en çok rahatsız olarak izlediğimiz oyundu desem yeridir. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsana sorumlulukları bu kadar mı sert anımsatılır? İnsana dünyanın içinde bulunduğu durum bu kadar mı korkunç ve gerçekçi gözlere önüne serilir? Oyunu izlerken en eski sanat olarak tiyatronun ölmeyeceğine, ölemeyeceğine, çağın bütün olanaklarını kullanarak işlevini sürdüreceğine bir kez daha inandık. Ayşe Emel Mesci geçen yıl izlediğimiz Kemal Tahir’in Devlet Ana’sını ustaca sahneye koymuştu. Yazı aramızda oyuna giderken “Sevgili Mesci Devlet Ana’dan daha üstte ne yapmış olabilir” diye düşünmüştük. Ancak Medea Material’de teknolojik, insani her türlü olanağı da zorlayarak müthiş bir oyun ortaya koymuş. Başrolü üstlenen Sükun Işıtan baştan sona 100 metre koşucusu gibi hareketli, at yarışı anlatıcısı gibi hızlı, söz ağırlıklı müzik sanatçısı gibi ahenkliydi. Hem görsel hem işitsel hem zihinsel, insanın bütün sınırlarını zorlayarak devam eden oyun bitince sanki sahneden kendimiz inmiş gibi yorgun ve doluyduk. Murat Gülmez (dekor tasarım), Funda Çebi (kostüm), Yakup Çartık (ışık tasarım), Can Akyürek (sinevizyon mapping tasarım), Ali Berktay (dramaturg) hep birlikte yeryüzünün bütün gerçeğini gözler önüne sermişler. İnsanın dünyaya ettiğinden, insanın insana ettiğinden insan olan utanır! 45 yıl önce yazılmış oyunun bütünlüğü içinde bugünkü Filistin de unutulmamış. Tiyatro insana ne olduğunu ve ne olmadığını dokunarak anlatıyor. *** Oyunu izlediğimiz gün Diyarbakır’da Cahit Sıtkı Tarancı Kültür Merkezi’nde de bir oyun vardı. Devlet Tiyatroları, Hırvat yazar Miro Gavran’ın kaleme aldığı Karımın Kocası adlı oyununu sahneye koymuştu. Oyun gösterimdeyken sahnenin karşı sokağında da sanatın niçin gerekli olduğunu ifade eden olaylar yaşanmıştı. HÜDA PAR’ın başını çektiği grup oyunun adından çıkarım yapmış, sahnelenmesini protesto etmişti. Sanatçılar, sahnede olmaya devam edeceklerini açıklayıp kararlılıklarını ortaya koydular. Oyunun adının Evlilik Komedisi olarak değiştirilmesi Türkiye gerçeğinin bir başka acı fotoğrafıydı. Her şeye karşın sanat. İnsanın beynine, yüreğine ulaşmanın en kestirme, en garantili yolu! 2025’te daha güzel, daha aydınlık bir Türkiye hayali kuran herkesin yapması gereken şeylerin başında sanatla yüz yüze olmak gelmeli. Sanat kadar insan olacağız. Sanat kadar ruhumuzu temiz tutacağız... Devlet Tiyatroları’nın sahnelerinin hep tozlu olmasını diliyoruz. Yoksa geleceğimiz tozlanacak. Sanata emek veren herkesin önünde saygı ile eğiliyoruz!",https://www.cumhuriyet.com.tr/yazarlar/mustafa-balbay/sanatla-cikacagiz-2284847
Mustafa Balbay,Afgan ABD askerleri!,17 Aralık 2024 Salı,"Suriye’deki gelişmelerin nasıl seyredeceğini öngörmek için benzer durumların ne tür sonuçlar doğurduğunu mutlaka dikkatte tutmak gerekir. Elbet her ülkenin kendine göre gerçekleri vardır. Ancak ne pahasına olursa olsun bölgenin yeniden yapılandırılmasını kafaya koymuş olanların uyguladığı yöntemler var. Bunların özü değişmiyor. Bazı rötuşlar, geri adımlar, zamana yaymalar olabilir ama yöntem aynı. Yöntem şu: Hedef ülke olabildiğince çok parçaya ayrılacak. Parçalar birbirleriyle kavgalı olacak ama tümüyle ayrılacak kadar da keskin olmayacak. Bütüncül, kendi kararlarını bağımsız şekilde kendisinin alabileceği bir devlet gücüne sahip olmayacak. Doğal kaynaklarını ABD merkezli çokuluslu şirketler işletecek. Oyunun şu anda aktif olarak sürdürüldüğü yer Suriye! *** Bugün, başta Suriye olmak üzere bütün bölge ülkelerine ders olması gereken bir ülkeyi sütuna yatıralım: Afganistan! 29 Ekim 1923’te Türkiye Cumhuriyeti’nin ilanından hemen sonra Türkiye’yi tanıyan ilk iki devletten biri olan Afganistan, çağın değerlerini yakalamış bir devlet olarak tarih sahnesinde yer almak istiyordu. Ne yazık ki zaman öyle seyretmedi. 1979’da Sovyetler Birliği’nin bu ülkeyi işgal etmesi, kendisinin de sonunu hazırlayan nedenlerden biri oldu. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al ABD, Afganistan’ın Rusya’nın etkisine girmemesi için yerel muhalefeti örgütledi. Bu yapıdan Taliban doğuruldu. Mevcut devlet yapısı yıprandı. ABD, 2001’de ikiz kulelerin yıkılmasının sorumlusu olarak Afganistan’daki terör örgütlerini işaret edip bu ülkeyi işgal etti. İşgal 2021’e kadar sürdü. ABD ile işbirliği içinde ülkeyi yönetenlerle Taliban “düşmandı”. Bu zaman diliminde komşu Pakistan’da kamplar kuran Taliban bu ülkenin yapısını da zedeledi. ABD, Afganistan’ı terk ederken ülke içindeki işbirlikçileri, “Bizi bırakmayın” diye adeta yalvardı. ABD uçakları havalanırken tekerine yapışıp salkım salkım düşenler hâlâ belleklerde. ABD çekilirken Taliban’ın en erken 3-4 ayda tüm ülkeyi ele geçirebileceğini duyurdu. 3 gün sürdü! Devlet Başkanı Eşref Gani ülkeyi terk etti. Taliban kadınları örtmekle, eve kapatmakla işe başladı, sürdürüyor. Ülke şimdi 14 parça! Kaçanların bir bölümü Türkiye’ye geldi. 3 yıldır İran sınırımızdan giren genç, erkek, Afgan gruplarını konuşuyoruz. Türkiye’de Suriyelilerden sonraki büyük grupların başında gelen Afganların bir bölümü çobanlık, inşaat işçiliği gibi benzer işlerde çalışıyor. *** Gelelim işin en kritik noktasına... ABD, Türkiye’ye getirilmesini kolaylaştırdığı Afganların 60-70 bin kişilik bölümünü Türkiye dışına çıkarıp “Amerikan askeri” yaptı. Bu askerlerin on binlerle ifade edilen kısmını Yunanistan’daki üslerine yerleştirdi, özel olarak eğitti. Bir bölümünü de Güney Kıbrıs Rum Yönetimi’nde (GKRY) yeni kurmakta olduğu üslere yerleştirmeye hazırlanıyor. ABD, 2003 yılı sonrasında Irak’ı işgal ederken ordusunda Güney Amerika kökenliler de vardı. Onlara belli bir süre ordusunda savaşma karşılığı Amerikan yurttaşlığı veriyordu. Irak işgalinde ölen, yaralanan Amerikan askerleri ABD’ye dönünce ciddi travmalar yaşamış, bunlar filmlere konu olmuştu. Öyle anlaşılıyor ki ABD’nin, BOP’un yeni evrelerinde, Rusya ile gireceği gerilimlerde kullanacağı askerlerinden önemli bölümü Afgan olacak! Müslüman coğrafyasına karşı, Müslüman Afgan kökenli Amerikan askerleri! Varsın Afganistan, Amerikan politikaları sonucu düştüğü girdapta kıvransın dursun! Buradan Suriye’nin çıkaracağı çok ders var. Ya Türkiye’nin?",https://www.cumhuriyet.com.tr/yazarlar/mustafa-balbay/afgan-abd-askerleri-2279909
Mustafa Balbay,Suriyeliler döner mi?,19 Aralık 2024 Perşembe,"8 Aralık 2024 sadece Suriye açısından değil, Türkiye için de yeni bir milat oluşturuyor. 29 Nisan 2011’de başlayan Suriyeli akınından bu yana en önemli günlerin içindeyiz. AKP iktidarına bugüne kadar yaptığı yanlışları düzeltme olanağı doğdu! Bu aşamadan sonra atacağı adımlar her iki ülke yurttaşlarının daha huzurlu bir geleceğe yönelmesine yardımcı olabilir. Elbet tersi de olasılık dahilinde. Ne yazık ki ilk izlenimler ikinci olasılığı daha güncel kılıyor! 13 yıl önceki içi boş zafer naralarının bir başka benzerini bugün de görüyoruz. AKP, yıllardır Suriyeliler politikasına yönelik eleştirilerden o kadar dolmuş ki ilk geri dönme ortamı doğduğunda başladılar CHP’ye saldırmaya. AKP’nin önünde iki seçenek dursa: Terör örgütünü ve CHP’yi ortadan kaldırma olanağı doğdu. Sadece bir hakkın var. Hangisini yok edersin? Tereddütsüz, “CHP bitsin” diyecekler! Bu kadarına pes! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Yazı aramızda 62 kitabımızdan 3’ü Suriye ile ilgili. Cumhuriyet Kitapları’ndan çıkan sonuncusunun başlığı şu: Göç Dalgası... Suriye Türkiye’ye girdi! Kitabı yazış sürecinde ve sonrasında pek çok temasımız oldu. Hafta başında cep telefonumuzun rehberine “Suriye” yazınca 200’ü aşkın telefon sıralandı. On yıldır konuya ilişkin konuştuğumuz insanları kaydederken “Suriye” notunu düşüyoruz: Yanında Suriyeli çalıştırandan sığınmacılarla ilgili araştırma yapanlara, sınıfında Suriye’den gelen öğrenci okutan öğretmenden Halep’ten gelmiş meslek sahiplerine kadar... Anadolu’nun orta büyüklükteki bir ilinde kurduğu tekstil fabrikasında çok sayıda Suriyeli çalıştıran tanığımıza sorduk: - Ülkesine dönen oldu mu? “Bir kişi bile olmadı” dedi. Ankara’da Suriyeli öğrenci sayısının başa baş olduğu bir okulun öğretmenine sorduk, “Öğrencilerin hemen hepsi eğitimini Türkiye’de devam ettirmekten yana” yanıtını aldık. Dönme niyetinde olan var mı diye sorduk, şöyle yanıtladı: “İleride döneceğiz diyorlar. Ancak o ilerisi ne zaman belli değil. Bazı öğrenciler, aileden birinin, örneğin en büyük ağabeyin gidip duruma bakacağını, ondan sonra karar vereceklerini söylüyor.” Göç tarihin motorudur. Tarih boyunca coğrafyaların kaderini en çok etkileyen unsurlardan biri olmuştur. Uluslararası araştırmalar şunu gösteriyor: Ülkeyi terk edenlerin yüzde 60’ı gittiği ilk ülkede kalıyor. Kalan yüzde 40’ı ya geri dönüyor ya da başka bir ülkeye geçiyor! *** Altını çizelim. 8 Aralık sonrasının ilk düğmeleri yanlış ilikleniyor! Saray, şahsının ideolojik çıkarlarıyla Türkiye’nin yararlarını tarttığında birinciyi tercih ediyor. Önümüzdeki günlerde daha ayrıntılı işlemeyi düşündüğümüz fırsatlardan biri şu: Güneydoğu Anadolu Projesi’nin (GAP) bölge ülkeleriyle ortaklaşa büyütülmesi! GAP, Avrupa Birliği’nin ilk temellerini oluşturan demir çelik birliği kadar kıymetli bir hazine. Sürekli çoğaltılmaya, genişletilmeye açık! Türkiye-Suriye sınırının 40 kilometrelik bölümünü Dicle’nin oluşturduğunu anımsatıp devam edelim. Eğer, bölgenin bereketi büyütülüp paylaşılırsa silah sesine değil,  su sesine kulak verilir. O zaman Suriyelilerin geri dönüp dönmemesinden öte şeyler konuşulur! Bugünkü belirsizlik ortamında böylesi hedefler “çok uzak hayaller” olarak görülebilir. Ancak bunları hayal etmezsek... Bölgenin geleceği hayalet! İçinden geçtiğimiz günlerde ipin ucu tümüyle küresel aktörlere teslim edilirse... Devamı yeni bir selleşme olur! Türkiye’de bunları haykıracak, ezber bozacak yeni siyaset üreticilerine gereksinim var.",https://www.cumhuriyet.com.tr/yazarlar/mustafa-balbay/suriyeliler-doner-mi-2280627
Mustafa Balbay,Şahsıma Mektuplar (46) Ezeli dostum Trump!,21 Aralık 2024 Cumartesi,"Her biri ötekinden güzel, beni çok iyi tarif eden sözlerini çerçevelettim, duvara astım. Şahsımın ganimet topraklarında “askıda ekmek”, “askıda simit” gibi uygulamaları var. Ben de senin mesajlarını “askıda mektup” haline getireceğim, isteyen istediği kadar alsın. Terörist cehapeli belediyelere inat, bu da şahsımın milletime hizmeti olsun! Bende yerin başka. Senin en güzel yerin, övgü dolu sözlerin! Danışmanlarım bunu besteletelim, marş yapalım dediler. Olur dedim. Onuncu Yıl Marşı’ymış, İzmir Marşı’ymış, bir dizi gereksiz marş var. Onun yerine bunu söylesinler! Bir de senin o kural tanımazlığın yok mu, şahsımı şahsımdan alıyor, şahsıma götürüyor. Tam benim üslubum. Ben kuralı niye tanıyacağım, kural beni tanısın! Söylediğim kural oluyor, her şey tamamlanıyor! *** Suriye’nin anahtarının bende olduğunu söylemişsin. Anahtara bayılırım! Suriye’den şahsıma kaç anahtar düşer bilmem ama ülkenin tümünün anahtarının bende olması, enfes bir şey! Bu durumda Tapu Kadastro Genel Müdürlüğü de bende demektir. Danışmanlarım anahtarı çoğaltıp birini İsrail’e verdiğini söylediler. Şahsımca bir sakıncası yok. Sadece yeni duymuş gibi yapar, şiddetle karşı çıkmış gibi konuşurum. Bunları anlayacağını düşünüyorum. İsrail’le “hiçbir konuda anlaşamıyormuş gibi görünme” anlaşmamız gayet güzel işliyor. Bak işte; Golan Tepeleri’ni pikniğe gider gibi işgal etti. Bir şey dedik mi? Demediğimiz gibi 85 milyondan çıt çıkmamasını da sağlıyoruz. Cehape iktidarda olsa cuma günlerini eylem günü ilan eder, Kocatepe’den Hacıbayram’a mesken tutar ortalığı inim inim inletirdik. İsrail için yerküreyi Kürecik haline getirdik. Daha ne yapalım? Çok güçlü, çok akıllı olduğumu söylemişsin. Bu gücü akıllı kullan demek istiyorsun. Elbette, şahsım taş demeden taşeronu anlar! 1 Mart tezkeresi döneminde Meclis’ti, MGK’ydi, bir dizi engel vardı. Şimdi her şey benim. Kabine toplantılarımız o kadar verimli geçiyor ki! Sağ olsun bakan arkadaşlar, “Az sonra anlatacağınız yeni kararlar çok yerinde. Sonuna kadar yanındayız” diyorlar. Mübarek, Saraya Bakanlar Kurulu! Çok güçlü ve etkili bir ordu kurduğumu söylemişsin. Suriye’deki ordudan söz ediyorsan haklısın. Önce Özgür Suriye Ordusu dedik! Ama bu özgürlük sözcüğüne çok alışmamak lazım. Şimdi Suriye Milli Ordusu diyoruz. Ordu emrinde! Bunu duymak istediğini anladım! Şahsıma ait ülkedeki ordudan söz ediyorsan ayrıca haklısın. Kuleli’yi, harp okullarını kapatarak daha da güçlendik. Senin F-35’leri vermemen de gücümüze güç kattı! *** Bütün bu övgülerinden anlıyorum ki şahsımın BOP eşbaşkanlığı devam edecek. Bak Afganistan’a 100 bin askerle girdin. 2 bin 500 kayıp verdin. 2 trilyon dolar harcadın. Suriye’de bunun yüzde birini harcayarak yapabilirsin! Şahsıma akıllı olduğumu söylerken senin de hayli akıllı olduğunu hissetmiyor değilim! Gel bu hissi, hisseye çevirelim. Payımızı sen takdir et. 20 Ocak 2025’i tespihle çekiyorum. Güzel bir çalışma dönemi olacak. Kural, etik, hukuk yok. Kır al, tetik var, bunları nasıl bir hukukla şekillendireceğimize sonra karar veririz. Uluslararası hukuk, stratejik ortaklık yok. Pazarlık var! İç-dış dengeyi de kurdum: Dışarıda pazarla, içeride azarla! En kalbi duygularımla...",https://www.cumhuriyet.com.tr/yazarlar/mustafa-balbay/sahsima-mektuplar-46-ezeli-dostum-trump-2281335
Mustafa Balbay,Trump övüyor mu? Yoksa,18 Aralık 2024 Çarşamba,"Suriye’deki gelişmeler hızlandırılmış film formatında seyrediyor. Öyle hızlandırılmış, görünüşe göre iyi organize edilmiş ki her şey lego gibi! Tuttur, yerleştir, ekle, sırala, üst üste koy, devam et! Erdoğan, AKP genel başkanı ve Ortadoğu tipi bir lider olarak en önemli rollerden birini üstlenmiş. Sadece kendisinin üstlenmesi yetmiyor, rol ona ABD’nin 47. Başkanı Trump tarafından giydirilmiş. En önde Erdoğan. Erdoğan’a en büyük alkış Trump’tan! AB’nin başlıca derdi sığınmacılar. Kalan bölümünü de çözmesi için Erdoğan’a para ve destek! Arap Birliği suskun. Arama motoruna “Arap Birliği Suriye için ne diyor” yazdık, en yeni haber Mayıs 2023’te Esad’ın birliğe dönüşü! Aynı soruyu İslam İşbirliği Teşkilatı için yazdık. En yeni haber bir hafta önceki, İsrail’in Suriye altyapısını bombalamasına ilişkin kınama mesajı. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu genel tabloyu açalım. Trump için Türkiye Cumhuriyeti yok, Erdoğan var! Övgüler yüz kızartıcı! Çok çetin, zeki. Güçlü ordu kurdu, Suriye’nin anahtarı onun elinde, birlikte çok iyi çalışacaklar, çok iyi anlaşıyorlar! Trump’ın ağzından fışkıran bu sözlerin Türkçesi şu: - Bundan sonra olumsuz bir şey olduğunda fatura sana kesilir! - Bölgede ben elimi taşın altına sokmam, maşa olarak neyi kullanacağımı biliyorsun. - Senden bir şey istediğimizde geçmişte olduğu gibi, yok Meclis var, yok bilmem ne organı var diyemezsin. Tek muhatap sensin, ona göre! - Her şey istediğimiz gibi gitmezse ne olacağını, geçmişte olanlardan biliyorsun! Her ABD başkanının İsrail aşkı başkadır. Ancak Trump’ınki daha başkadır. 2017’de yine bir aralık günü dedi ki: “Kudüs’ü İsrail’in başkenti olarak tanıyorum. Bunda geç bile kalındı!” O Trump, Erdoğan’a övgüler düzüyor! Olağanüstü övgünün çağrıştırdıklarının devamını okura bırakalım, Avrupa’ya geçelim. Avrupa Komisyonu Başkanı Ursula von der Leyen, sanki Erdoğan’a yeğen. Hemen damladı. Tek derdi var; Türkiye’nin Suriyeli sığınmacılara bundan sonra da ev sahipliği yapması, olası sorunların yine Türkiye içinde karşılanması. Bunun karşılığında elini cebine attı, “1 milyar Avro daha yolda” dedi. Tam da Erdoğan’ın duymak istediği cümle! *** HTŞ lideri, an itibarıyla Suriye’nin fiili yöneticisi Colani’nin adını bundan sonra daha çok duyacağız, yazacağız. Asıl adının Ahmed Hüseyin eş Şara olması, tüm dünyanın onu terör örgütü lideri olarak Colani ya da Golani adıyla tanıması ilginç! Zira Colani takma adı Suriye ile İsrail arasındaki en kritik konu olan Golan Tepeleri’nden geliyor. Adı buradan ama Golan Tepeleri’nin 8 Aralık sonrasında İsrail tarafından işgal edildiği de bir gerçek! 20 yıldır Bağdat-Şam ekseninde terör örgütleri kuran, dağıtan, birleştiren, en son HTŞ çatı örgütünün lideri olarak öne çıkan Colani’nin son bir yıl içinde toplam iki ay kadar Amerika ve İngiltere’de bulunduğu bilgisi var. Herhalde tatil için gitmemiştir! Eğitim için de değildir! Tüm eğitimleri tamam! O şimdi Suriye lideri. İsrail, Suriye’nin altyapısını bombalıyor, gözüne kestirdiği yerleri işgal ediyor. Arap Birliği suskun. İslam İşbirliği Teşkilatı suskun. Trump, Suriye’nin anahtarı Erdoğan’da diyor! Başka yorum yok!",https://www.cumhuriyet.com.tr/yazarlar/mustafa-balbay/trump-ovuyor-mu-yoksa-2280293
Mustafa Balbay,Kayyumla başlayın!,31 Aralık 2024 Salı,"Bahçeli’nin Öcalan’a yönelik çağrısıyla başlayan “yeni paradigma”, 2025’in ana konularından biri olarak gündemdeki yerini aldı. Süreç çok manşet kaldıracak. Cumartesi günü DEM Partili Pervin Buldan ve Sırrı Süreyya Önder’in İmralı’da Öcalan’la yaptığı iki saatlik görüşmeye ilişkin ilk açıklama pazar günü yapıldı. Yedi maddelik açıklamada, 15 Şubat 1999’da Öcalan’ın Türkiye’ye getirilirken söylediklerinden daha ileri bir şey yok. Daha ileri olan ne var? Bahçeli’nin iradesi. O irade bundan sonra nasıl şekillenecek? MHP Genel Başkan Yardımcısı Mevlüt Karakaya, “100 yılın fırsatı” olarak değerlendirdiğine göre demek ki devamı gelecek! *** Terörün tümüyle bitmesi, Türkiye’nin bütün enerjisini kalkınmaya, demokrasisini geliştirmeye ayırması başlıca özlemimiz. Bu genel kabulün altını çizdikten sonra durumu maddeleyelim: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1- Öcalan masa kurmak ve pazarlık gücü yüksek bir kişi olarak bu masaya oturmak istiyor. Suriye’deki gelişmeleri de anımsatarak bunun en kısa sürede olması gerektiğini, dış müdahalelerin durumu daha da güçleştireceğini vurguluyor. (Dış müdahale deyince akla ilk ABD’den başka bir ülkenin gelmesi mümkün değil.) 2- DEM Parti şu aşamada öne çıkmaktan yana görünmüyor. Açıklama unvansız yapıldı. Buldan ve Önder’in sadece adı yer aldı. Dünkü “Başka açıklama yok” açıklaması da bunun göstergesi. Şu aşamada sadece köprü işlevi görünüyor. 3- İktidarın yarı ve tam resmi yayın organlarının haberi veriş biçimi anlamlıydı! Genel olarak öne çıkarmama eğilimi vardı. Yeni Şafak, Şam’da Türk çikolatasına olan ilgiyi Öcalan haberinin üstünde yer vermişti. Çikolata haberi daha tatlı gelmiş olmalı! MHP’nin yayın organı Türkgün’de de CHP’yi eleştiren haber altı sütun, Öcalan haberi iki sütundu! Öcalan-DEM görüşmesi devletin bilgisi ve gözetimi altında olduğuna göre kamuoyunun bilmediği başka boyutlar olabilir. 4- Ana muhatap Erdoğan ve Bahçeli. Böylesi süreçlerde, son adım öngörülerek ilk adım atılır. Son adımın ne olacağını Erdoğan ve Bahçeli dışında bilen yok. Bu nedenle CHP’nin şu aşamada ileri bir adım atmasını gerektirecek durum yok. Tanıdığımız Erdoğan-Bahçeli, “fedakârlık” eşit paylaşılsın “feda” kısmı CHP’ye, “kârlık” kısmı bize diye düşünür! Bu konuda yanılmayı yürekten diliyoruz. Bakarsınız şöyle derler: “Ülkeyi biz yönetiyoruz. Sürecin sahibi biziz. Biz önümüzdeki seçimleri değil, önümüzdeki nesilleri düşünüyoruz. Siyasi kazanç elde etme gibi bir niyetimiz yok!” *** Temennimizi ilettik ama Saray’da şöyle bir yol haritası varsa da şaşırmayacağız: DEM Parti’nin 57 milletvekili var. Yeniden adaylığın önünü açacak anayasa değişikliği için bu sayı çok önemli. Kürt sorununun çözümüyle ilgili her türlü adımı atmaya hazır olduğumuzu söyleriz. Buna muhalefetin katılımının şart olduğunu ekleriz. DEM ne istiyorsa hazırız deriz. Bunların içinde CHP’nin kabul etmesi zor maddeler olur. O zaman deriz ki “Bakın biz hazırız, bu sorun CHP yüzünden çözülmüyor!” Suriye’deki gelişmeler de bu süreci harekete geçirmiş olabilir. Ancak ana hedefin Erdoğan’ın istediği anayasa değişikliğini DEM’i muhalefetten kopararak yapmak olduğunu söylemek mümkün. Eğer böyle değilse... İşe kayyumdan başlasınlar! Bu iyi bir niyet göstergesi olabilir! Türkiye’nin sorunlarının çözümü bir cümleden ibaret: Demokratik, laik, sosyal, üniter, hukuk devleti olmak!",https://www.cumhuriyet.com.tr/yazarlar/mustafa-balbay/kayyumla-baslayin-2284495
Mustafa Balbay,Şahsıma mektuplar (48) Sabırname!,04 Ocak 2025 Cumartesi,"Eyyy milletim, İşte size yeni yıla dair en büyük müjdemi veriyorum; 2025’i sabır yılı ilan ettim! Sabırla koruk helva, iktidar daim olur! Milletine sabretmeyi öğretememiş bir yönetici, son kullanma tarihini bekleyen bir raf mahsulünden başka bir şey olmaz! Şahsımın son kullanma tarihi yoktur; şahsım, herkesin son kullanma tarihini belirler. Milletimin ne istediğini, neyle yetindiğini en iyi ben bilirim: Yaşarken sabır taşı, ölünce mezar taşı! Bu dengeyi tutturduk mu tamam. Evelallah bizi kimse yıkamaz! Büyüklük bende kalsın, bunun formülünü de vereyim: Beklentileri diri, tepkileri ölü tutacaksın! Bu da iktidar tutkalının etkisini sağlamlaştıran bir formüldür. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bu yılı sabır yılı ilan ettim ya; uyguladığım formüllerin etken maddelerini de paylaşayım ki bizim bu işi ne kadar bilimsel yöntemlerle sürdürdüğümüzü anlasınlar. Tarihte özlü sözler söyleyip liderlik yapanlar olmuş. Bizim kutupyıldızımız şu sözdür: Türk dövün, yetin, çatış! Bunların her biri son derece yararlı, milletime sürekli gerekli kavramlar. Milleti dövünme halinde tutmak gerekir. Hep yakınacak, söylenecek. Ancak söylemeyecek! Zor durumda olduğundan yakınacak, nedenini sorgulamayacak. Dövünme ileri giderse çözüm arama belası başlar. O yüzden yetinmeyi de öğrenecek. Azıcık aşım, dertsiz başım, karnım doymazsa yetişsin sabır taşım! Ne güzel uydu! Atasözlerinin devamına şahsım sözleri eklemek, halkıma son derece yararlı bir hizmet. Yetinmek güzel de bunun devamına da çatışmayı koymak gerekir. Milletimi hep ikilemlerde tutup kutuplaştırmak olmazsa olmaz, dengesini tutturursan tadından yenmez! Biz hayvan severleri bile sokakta sevenler, evde sevenler diye kutuplaştırmayı başarmış bir iktidarız! Sabır taşını güçlü tutacak, hiçbir zaman kırılmamasını sağlayacak iki etken maddemiz var: Alış. Unut. Her ikisi de milletimde gani gani. Bunları ihraç ürünü yapıp dünyaya yollasam yolumu daha çok bulurum! Alışmak. Açlığa, az yemeye alıştılar da bir de hiç yememeye alışsalar, bütçeyi daha rahat yöneteceğim! Olsun, bana alıştılar ya! Unutmak. Benim aziz milletim neyi unuttuğunu bile unutur! Desem ki: Vatan yahut nohut! Sadece son kelime akılda kalır! Bu kadar büyük meziyetleri olan bir milleti yönetmek şahsıma nasip oldu! Bunu başkasına nasip etmem! Milletime ihanet olur! *** Fitne üreticileri, kıymet bilmezler 2024’ü emekliler yılı ilan etmemizin anlamını, önemini bir türlü kavrayamadılar. Sabrederek 2025’e ulaştılar, daha ne? Hem öyle dinç ve sportmen ulaştılar ki... Her sabah kalkıp hangi markette ne ucuz diye dolaşmıyorlar mı? Spor yapmış olmuyorlar mı? Bundan daha sağlıklı bir güne başlama olabilir mi? Sabretmekten “Sabriye” adı var da “Sabrettin” yok! Çocuğuna bu adı verene Saray’da keder meyvesi ikram edeceğim! 2025 sabır yılından çok umutluyum. 2024’te terörist diye görevden aldığımız Ahmet Türk’ü 2025’te devlet protokolüne almadık mı? Buna milletim hemen alışıp uyum göstermedi mi? Yıllardır enflasyon hesabımız tutmuyor. 2024’te enflasyon yüzde 5 olacak dedik. Sonra alıştıra alıştıra 36’ya kadar getirdik. Gerçekleşen 45 oldu. Buna milletim alıştı, geçmişi unuttu, verdiğim zamla yetindi! Türk dövün, yetin, çatış! Sabret, unut, alış!",https://www.cumhuriyet.com.tr/yazarlar/mustafa-balbay/sahsima-mektuplar-48-sabirname-2285778
Mustafa Balbay,Asgari ortalama ücret!,12 Aralık 2024 Perşembe,"Toplum ekonomisinin birinci maddesini asgari ücret oluşturuyor. İktidar, her yıl olduğu gibi bu yıl da sözüm ona çok uzun, ayrıntılı çalışmalardan sonra seçtiği taraflarla asgari ücreti açıklayacak. Erdoğan da bunun üstüne cebinden verir gibi birkaç kuruş ekleyecek. Erdoğan önceki gün iki gerçeği açık mikrofonlar önünde dile getirdi: - Refah kaybına uğrayan yurttaşlarımızı unutmadık. - Gelir uçurumunun farkındayız, kısa zamanda çözeceğiz. Sanki iktidara dün geldiler. Bozuk bir ekonomi devraldılar, rayına oturtmaya çalışıyorlar. Türkiye önceki yıllarda da zaman zaman ekonomik krizle karşı karşıya kaldı. Ancak o krizler genellikle çıktığı yılla birlikte anılıyor. 1994 krizi, 2001 krizi gibi. Zira hemen önlem arayışı başlıyor ve kısa sürede bir ufuk çiziliyordu. Ufuk da hep milletin biraz daha kemer sıkması üzerine oluyordu! Bu kez ucu görünmeyen bir tünelde gibiyiz. 2018’den beri krizdeyiz. Korona salgını bile geldi geçti, ekonomi krizi deldi geçmedi! Her mevsim enflasyon canavarının beli kırılıyor ama çizgisi kırılmıyor! Devrimci İşçi Sendikaları Konfederasyonu (DİSK) Genel Başkanı Arzu Çerkezoğlu geçtiğimiz günlerde DİSK-AR’ın asgari ücretle ilgili araştırmasını kamuoyu ile paylaştı. Prof. Aziz Çelik, DİSK-AR uzmanları Deniz Beyazbulut ve Zeynep Kandaz’ın verilerle, analizlerle ve karşılaştırmalarla birlikte kaleme aldığı 114 sayfalık araştırma, çalışma yaşamındaki bozukluğu açıkça gözler önüne seriyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Eşit işe eşit ücret çalışma barışının temel taşıdır. Herkesin aynı ücreti alması elbette beklenemez. Bu doğaya aykırı. Ancak aynı işi yapanların kurumları, statüleri nedeniyle farklı ücret alması kabul edilemez. Kamuda en düşük memur maaşı 39 bin lira, en düşük işçi ücreti 33 bin lira. Asgari ücret 17 bin lira. Affedersiniz bir de 2 lirası var! Araştırmaya göre asgari ücret fiilen ortalama ücret haline gelmiş durumda. Avrupa’da asgari ücret alanlar çalışanların yüzde 10-15’ini geçmez. Türkiye’de yüzde 60’ı geçti. İktidar halktan toplayacağı vergileri, harçları gerçekleşmiş olan enflasyon oranıyla artırıyor. Asgari ücreti ise öngördüğü enflasyona göre belirliyor. Yılın başında belirlenen enflasyon hedefi yıl içinde en az üç kez revize ediliyor. Ancak asgari ücret bir kez belirleniyor. DİSK’in raporuna göre asgari ücretin enflasyona neden olduğu, istihdamı olumsuz etkilediği gerçek dışı. Asgari Ücret Tespit Komisyonu’nu bu gerçekleri görmeye çağırıyoruz. *** Bir başka gerçek daha var. Asgari ücret “baz” olarak alınıyor. Örneğin pek çok özel kuruluş çalıştırdığı mühendis, mimar, doktor gibi nitelikli elemanların maaşını şu şekilde belirliyor: - Asgari ücretin üstüne 10 bin lira daha. - Asgari ücretin iki katı. Bir de yarı zamanlı ya da nitelik gerektirmeyen işlerdeki ücret var. O da şöyle: - Asgari ücretin yarısı! Uzun zaman daha ana konumuz olacak Suriyelileri çalıştırmak da işveren için ayrıca “kârlı”. Aile boyu çalıştırma, çocuk yaşta çalıştırma, sigortasız çalıştırma gibi yöntemler son derece olağan. Konunun bu yanını ayrıca işleyeceğiz. İktidar pek çok alanda olduğu çalışma yaşamında da dengeleri bozdu. Çalışma ahlakını bozdu. Bunların gölgesinde asgari ücret ne kadar olur? 30 binin üstü genel beklenti.",https://www.cumhuriyet.com.tr/yazarlar/mustafa-balbay/asgari-ortalama-ucret-2278359
Mustafa Balbay,Şefkatli mi? Şiddetli mi?,02 Ocak 2025 Perşembe,"Terörün coğrafyası yoktur. Terörün dini, imanı olmadığı gibi terör adres de sormaz. Ne zaman nereyi vuracağını terörü yöntem olarak seçenler bile bilmez. Yeni yılın ilk günü ABD’nin New Orleans kentinden gelen saldırı haberi gündemin başına oturdu. Yeni yılı kutlayanlara yönelik saldırının dünyanın inançlara, yaşam biçimlerine göre bölünmeye yöneldiği bir süreçte olması manidar. New Orleans ABD’nin belki de en eğlenceli şehri. Cazın başkenti olarak biliniyor. Mississippi ırmağının bereketiyle büyüyen kentin merkezindeki sokaklar doğal konser alanları gibidir. Adım başı caz kulüplerinin sesi ötekiyle çoğalır. Dün işte bu kentte caz sesleri değil silah sesleri yükseldi. Önceki hafta Almanya’nın Magdeburg kenti terörden payını alırken 2025’in ilk acısını New Orleanslılar yaşadı. İlk aşamada olayın terör eylemi olup olmadığı konusunda görüş birliği oluşmamıştı. Dünyanın neresinde olursa olsun, amacı ne olursa olsun insan yaşamına kast eden hiçbir eylem kabul edilemez. Şiddetle karşı çıkmak gerekir. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İçimize dönersek... 2025 alışılmış gündemlerin dışında Bahçeli’nin terör örgütüne yönelik yaptığı çağrının getirdiği düğümlerle başladı. Düğümler çok ama asıl olan çözme iradesi. 2024’ün son günü Erdoğan ve Bahçeli terörsüz bir Türkiye hedefini daha da büyütüp terörsüz bölge amacına yönelik bir dönemin başladığını duyurdular. 1986’dan beri on kez denenmiş olan, her seferinde “eve dönüş”ten “barış süreci”ne kadar değişik adlarla gündeme gelen terörü sıfırlama hamlesi bu kez MHP liderinin başı çekmesiyle başladı. Erdoğan yeniyıl mesajında pozitif söylemlerinin arasında gerekirse kadife eldiven içinde demir yumruğu devreye almaktan kaçınmayacağını vurguladı. Bahçeli de sürecin pazarlığa tabi olmadığının altını bir daha çizdi “var mısınız yok musunuz, ona göre” noktasına getirdi. Henüz fazla yol alınmamış bir süreçteyiz. Aş pişmiş de su katıyor değiliz! Bu yöntem denendi, tutmadı. İki yöntem aynı anda anımsatılıyor: Şefkatli devlet... Şiddetli devlet! Seçim sizin! Önümüzdeki sorun diyelim ki 40 düğüm ise iktidar şunu söylüyor: Vaktimiz çok az, bu düğümlerin tümünü birden çözeceğimiz bir fırsat var, hemen değerlendirin! *** Bu yöntem korkarız önce şefkatli görünecek sonra şiddetli! Ya da şefkatli görüntü yarım bırakılıp Erdoğan’ın yeniden adaylığı garanti edilecek, devamına sonra bakılacak! İktidarın yarı ve tam resmi yayın organlarının Öcalan-DEM görüşmesini gündeme sokmaması, DEM Parti’nin yeni açıklama yapmayacağını açıklaması sürecin bir süre perde gerisinde devam edeceğini ortaya koyuyor. Ankara’daki hava AKP ve MHP’nin Öcalan’la görüşen Pervin Buldan, Sırrı Süreyya Önder’e liderler düzeyinde randevu vermeyeceği yönünde. Bir olasılık genel başkan yardımcıları düzeyinde görüşme olacak. Öcalan’la nelerin konuşulduğunu, daha doğrusu yapılan açıklama ötesinde görüşmenin nasıl geçtiğini, tüm içeriği elbette Saray biliyor. Bu süreçten en az bilgi sahibi olan doğal olarak CHP. Zira Erdoğan-Bahçeli-Öcalan hattının dışında. O nedenle ola ki DEM Parti ilk görüşmeyi CHP lideri ile yaparsa... CHP şu aşamada bu hatta ilişkin düşünce ya da öneri ortaya koyma noktasında değil! CHP milletin gündemiyle hemhal olsun, yeter!",https://www.cumhuriyet.com.tr/yazarlar/mustafa-balbay/sefkatli-mi-siddetli-mi-2285125
Mustafa Balbay,Türkiye 1’den büyüktür!,25 Aralık 2024 Çarşamba,"İktidara geldikten sonra tarihi ikiye ayırdılar: Bizden önce, bizden sonra! Gereksiz bir yarış içine girdiler. İktidar dönemlerini geçmişle karşılaştırıp “Şu kadar yılda 80 yıllık Cumhuriyetten daha fazlasını yaptık” söylemleri ürettiler. Sonuçta Cumhuriyetin 80 yıllık birikimini 20 yılda satıp, savıp, tükettiler. Geriye kriz kaldı. Şimdi şu soruya yanıt arıyorlar: Krizi nasıl karizmaya çeviririz? Gerçek, karizma değil, krizma! Krizmatik süreçte ekonominin düzlüğe çıkma umudu da hep bir yıl sonrasına erteleniyor. 2018’den beri, “Önümüzdeki yıl şahlanacağız” demeçleri birbirini kovalıyor. Her yılın sonunda şahlanma yerine ahlanma yurttaşı karşılıyor. Türkiye yüzyılı da tutmayınca acaba bu işi Osmanlı’yla kurtarabilir miyiz arayışına girdiler. Prof. Halil İnalcık’la 2014’te Bilkent’teki evindeki sohbetimizde Osmanlı tarihini altıya ayırmıştı; kuruluş, yükseliş, dünya devleti oluş, duraklayış, gerileyiş, çöküş... Sormak gerek: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hangi dönemine talipsiniz? Zira Saray’ın sevdiği padişahlar çoğunlukla son iki döneme ait! *** Osmanlı tartışmaları ayrı bir yazı konusu... Erdoğan’ın Suriye’de Esad rejiminin çöküşünden sonra dillendirdiği “Türkiye Türkiye’den büyüktür” söylemine gelelim... Erdoğan belki de Türkiye’yi yeni keşfediyor diyeceğiz ama haksızlık olur! Belki de henüz keşfetmedi! Eğer Türkiye Cumhuriyeti’nin kuruluş sürecine, devrimlerle birlikte dünyada uyandırdığı saygınlığa, bu saygınlığın on yıllarca devam etmesinin nedenlerine baksaydı, “Türkiye, Türkiye’den büyüktür”ü bugün değil, yıllar önce söylerdi. Sözümüz Erdoğan’dan dışarı, 20. yüzyıl boyunca hemen hemen bütün bağımsızlık savaşlarında akla Mustafa Kemal ve onun kurduğu Cumhuriyet gelmiştir; Tunus’tan Bangladeş’e kadar... 20. yüzyılın bitiminde Sovyetler’in çökmesi, Soğuk Savaş’ın bitmesi perde gerisindeki yepyeni bir coğrafyayı öne çıkardı. Balkanlar’da, Kafkasya’da, Orta Asya’da yeni devletler tarih sahnesine çıktı. O günlerde şu slogan çınladı: Adriyatik’ten Çin Seddi’ne... Sözün çıkış noktasıyla ilgili farklı söylemler var ama dönemin Cumhurbaşkanı Demirel’in, “Bugün Adriyatik’ten Çin Seddi’ne kadar Türkçe konuşarak yolculuk edebilirsiniz” sözünü anımsıyoruz. Eğer o dönemin iktidar kadroları küresel bakıp ülkesel düşünebilseydi, Türkiye, güçlü, ekonomisi sağlam, uluslararası kurumlar oluşturmuş bir bölge-merkez ülke olabilirdi. FETÖ’nün özellikle Orta Asya hatlarını zehirlediğini, Amer-İslam bir hattın maşası olarak ciddi işlev gördüğünü vurgulayalım. *** AKP 2002’de iktidara geldiğinde gündeminde yukarıdaki konuların hiçbiri yoktu. Elde sadece hedeflerine ulaşacağı bir merdiven, her konuya dokunabileceği bir eldiven olarak “AB’ye tam üyelik” sloganı vardı. O da 2007’de AB sürecinden alınacaklar bittikten sonra noktalandı. Gelinen noktada AB’ye tam üyeliğe adaylıktan emekli olduk! Orta Asya’ya ise 2010’dan sonra bakmaya başladılar. 15 Temmuz’dan sonra keşfetmeye niyetlendiler, şimdilerde ortak alfabe gibi yeni mekanizmalar kurma arayışı var. Bütün bunlardan sonra Şam’da Esad rejimi devrilip Türkiye’nin de rol oynadığı bir yeni yapı oluşmaya başlarken yeni bir keşfe imza attılar: Türkiye, Türkiye’den büyüktür! Ülkenin tüm ufuklarını kararttıktan sonra Şam’dan yeni bir şamdan üretip nurlu ufuklara gittiğimizi müjdelemek! Yanılmayı yürekten diliyoruz; Saray, bu süreçte de parti ideolojisini Türkiye’nin önünde tutacak! Ama asıl gerçek şu: Türkiye 1’den büyüktür!",https://www.cumhuriyet.com.tr/yazarlar/mustafa-balbay/turkiye-1den-buyuktur-2282529
Mustafa Balbay,Atatürk bakışı gerek,11 Aralık 2024 Çarşamba,"Suriye’de hemen her gün değişen tablo net yorum yapmayı güçleştiriyor. Ancak işin özünü değiştirmiyor; ABD merkezli Büyük Ortadoğu Projesi (BOP) yolda dönemsel değişikliklere uğrasa da işlemeye devam ediyor. Birkaç soru soralım: - Suriye’de yönetimi devralacak güçlerden hiç, “ABD, Rusya askeri ülkemizi terk etsin” sözü duyuluyor mu? - İsrail hem güneyden canının istediği kadar Suriye içerisine ilerliyor hem istediği yeri “Silah üretiliyor” gerekçesiyle bombalıyor. Buna karşı en azından demeçsel bir duruş var mı? - Esad rejimini devirenlerin kafasında kurmak istedikleri bir devlet yapısı var mı? An itibarıyla bu soruların tümünün yanıtı hayır. 20. yüzyılda olduğu gibi 21. yüzyılda da yaşanan hemen her uluslararası olay Mustafa Kemal Atatürk’ü bir kez daha güncelliyor. 1991’de Sovyetler Birliği’nin çökmesinden sonra önce Balkanlar’ın, ardından Kafkaslar’ın yaşadığı kanlı süreçlerden sonra Ortadoğu daha dramatik bir geçiş yaşıyor. Bu geçişte bölgeye Atatürk’ü özümsemiş, onun ruhuyla bakan bir liderlik ruhu gerekiyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atatürk savaşlar kadar aynı zamanda barışlar kahramanıdır. Lozan’dan Montrö’ye, Sadabad Paktı’ndan Balkan Paktı’na kadar büyük küresel ve bölgesel barışlar için çaba harcadı. Öyle ki yaptığı antlaşmaların tümünde bütün bölge ülkelerinin yararını gözeterek hareket etti. Örneğin Montrö imzalandığında en çok Romanya, Yunanistan sevindi, “Bizim de barış güvencemiz” yorumu yaptılar. Atatürk, diyalog kurduğu bütün ülkelere tam bağımsızlık, uygarlık yolunu önerdi. Bunun somut örneklerinden biri de Suriye’yedir. 1920-24 arasında TBMM’deki gizli oturumların tutanakları 1990’lı yıllarda yayımlandı. Atatürk gizli oturum konuşmalarında iç barışa, bölge ülkeleriyle ilişkilere daha ayrıntılı yer veriyor. Türkiye, emperyalizme karşı kurtuluş savaşı verirken kuruluş mücadelesini de aynı süreçte başlattı. Kurtuluş Savaşı’nın TBMM’den yönetilmesi bunun başlıca somut göstergesi. Atatürk gizli oturumda Fransız mandası altında olan Suriye’den bir heyetin ziyaretine geldiğini, bizim kurumlarımıza özendiklerini, benzerini yapmak istediklerini vurgular. Onlara, “Önce tam bağımsızlığınızı kurun, sonra bunları hedefleyin” dediğini paylaşır. Atatürk, Cumhuriyetin ilanından sonra Fransız mandası olan Suriye’ye sanki tam bağımsız ülkeymiş gibi büyükelçi gönderir, bir bakıma onları bağımsızlığa acıktırır! Türkiye, Irak, İran, Afganistan arasında 1937’de oluşturulan Sadabad Paktı da hem güven üretir hem güçlü işbirliği. İran’la Irak aralarında bir anlaşmazlık olduğunda Türkiye’nin hakem olmasını metne yazdırır. Bugün de bölgeye Atatürk gibi bakabilecek bir liderlik gerekiyor. Suriye, sadece bölge ülkelerinin değil tüm dünyanın gündeminde. Baskın yorum şu: 20 Ocak’ta Trump göreve başladığında her şey belli olacak! Bölge ülkelerinin bir planı olmazsa önceden plan yapmış olanın parçası olur! Her şey bir yana... Suriye sınırımızda bir GAP örneği var. Güneydoğu Anadolu Projesi tamamlansa iki ülke arasında kinnefret tohumları değil, tarımsal üretim tohumları konuşulur. Yeni dönem büyük sorunlar doğuracak ama hiçbir sorun yoktur ki içinde fırsatları da barındırmasın. Bütün mesele bu pencereden bakabilmek. Emperyal ülkelerin çizdiği planlara evet-hayır ikileminde değil, “Benim planım da bu” diyebilmek. Atatürk gibi düşünebilmek! Bunu yapabilsek bölünür müyüz endişesiyle değil, daha iyi nasıl bölüşürüz arayışıyla yaşarız!",https://www.cumhuriyet.com.tr/yazarlar/mustafa-balbay/ataturk-bakisi-gerek-2277969
Mustafa Balbay,Şam mı yaşam mı?,24 Aralık 2024 Salı,"Suriye’de Esad rejiminin yıkılmasının ardından iki hafta geçti. Gelinen nokta çok uzun, yeni bir yolun başlangıcı... Yeni dönemi, beklenen beklenmeyen gelişmeleriyle daha çok yazacağız. Bu sürece bizim başlangıç cümlemiz şu: Türkiye, bütün komşularıyla karşılıklı yarara, güvene dayalı olarak iyi geçinmeli, içişlerine karışmamak esas olmalı. Bu cümlenin içine her şey sığar! Suriye’de yeni bir başlangıç yaşanıyor. Bu başlangıçta altı çizilmesi, ayrı ayrı işlenmesi gereken unsurları alt alta koyduk, 10’u geçti. Bunlardan birini alıp irdelemek yerine, bugünü ufuk turuna ayıralım. *** Dün terörle anılan, bugün törenle kabul gören HTŞ lideri el Şara’nın sarıktan kravata evrilmesi, beğeniyle karşılandı. Ne kadar değişti? Yemeğin tadı, kabına göre değişmez. Pilav melamin tabakta da pilavdır porselen tabakta da. Asıl olan bundan sonra yapacakları. HTŞ, muhalif örgütlerin çatısı. Alttaki örgütler Suriye’ye nasıl yön verecek ya da onları kim nasıl kullanacak, henüz belli değil. ABD’nin baltası elinde başkanı Trump, “Suriye’nin anahtarı Erdoğan’da” dedi. Suriye’nin petrol bölgelerini ABD kontrol ediyor. İsrail, Suriye’ye girerek topraklarını yüzde 20 genişletiyor; anahtar Erdoğan’da! Bu durumda ortaya şu soruyu çıkıyor: - Türkiye’ye, “Anahtar sende dursun, genel temizlik senin kontrolünde olsun, biz geride görünelim” mi dediler? Böyle değil de Türkiye, HTŞ’nin sorumluluğunu üstüne alarak hareket ediyorsa, bu masayı tek ayak üzerinde tutmaya çalışmak olur! AKP iktidarı Türkiye ile paylaşmadığı, geçmişteki Müslüman Kardeşler benzeri bir ideolojik gündemi yürütüyorsa bunun zemini kalmadı. Sadece ülkeleri yeni bir kaosa sürüklemeye yarar. Arap ülkelerinin suskunluğu Trump’ın gelişini beklemek olarak yorumlanabilir. Onlar, “Devrim bize sıçrar mı” diye korkuyor olabilir. İsrail, sıradaki hedeflerin başına Yemen’i koydu. Bu, ABD’nin de hedefi olarak görülmeli. Süveyş’le Akdeniz’e bağlanan Kızıldeniz’in güney ucunu tutan, Hint Okyanusu’ndaki 2 bin millik alanda büyük gemilerin yanaşabileceği tek limana (Aden) sahip olan Yemen’in de Suriye benzeri bir değişime uğraması daha geniş bir bölgesel yapılanmayı beraberinde getirir. Gürcistan’da “Kadife devrim” 21., Ukrayna’da “Turuncu devrimi” 20., Mısır’da “Yasemin devrimi” 13. yılında. Bugün Suriye’de her şey tamam, yoluna girdi diyenler bu devrimlerin sürecini unutmamalı. *** AKP’nin Suriye’den büyük bir zafer yaratma girişiminin başlıca nedeni, bunu iç politikada kullanmak. CHP’yi neredeyse baş düşman olarak görmesi de bundan. Yukarıda bölgedeki öteki devrimleri anımsattık. Bir anımsatma daha yapalım: Siyasette genel olarak dış politikada elde edilen başarı, içte sandık zaferi ile sonuçlanmaz! Bir başka deyimle halk, televizyondaki zafer naralarına değil, evindeki öğün sofralarına bakar. Orada zafer yoksa gerisi ikinci plandadır. İçten ve dıştan iki örnek verelim. Ecevit, Kıbrıs Barış Harekâtı’nın seçim başarısı getireceğini düşündü, “Kıbrıs Fatihi” olarak seçimlere girdi, istediği oy oranına ulaşamadı. Polonya’yı AB’ye sokup “gerçek Avrupalı” yapan parti, girdiği ilk seçimi kaybetti. Sonuç olarak ülke bütçesini kevgire çevirmiş AKP, ilk seçimde CHP’ye Şam-ar atmak istiyor ama işin içinde Şam-ar oğlanı olmak da var! Millet sorar: Şam mı yaşam mı?",https://www.cumhuriyet.com.tr/yazarlar/mustafa-balbay/sam-mi-yasam-mi-2282156
Mustafa Balbay,Şahsıma mektuplar (47) Muht-aç bırak!,28 Aralık 2024 Cumartesi,"Bu hafta yine toplumsal, sosyolojik, bilimsel, bütün laf salatalarına haddini bildiren bir icraata imzamızı attık. Şahsım ve uzantılarımla birlikte, her şeye katlanabilen aziz milletime uygun görülecek asgari ücreti korsan bir toplantıyla belirliyormuş gibi yapıp ilan ettik. Ertesi gün alkış kadrosu eşliğinde Büyük Maiyet Meclisi’nden seslendik: - Milletimizi enflasyona ezdirmedik! Doğruyu söylemek lazımdı! Zira milletimizi ezen enflasyon değil ki biziz! Bütçeden Saray’ın payını ayırdık, Şimşek’in payını ayırdık, kalanını milletimize bölüştürmeye başladık. Önümüzdeki günlerde emekli daha fazla istemeye kalkarsa “Senin payını asgari ücretliye verdik” deriz. Asgari ücretli ek zam isterse “Senin payını emekli aldı, istersen ondan kesip sana verelim” deriz! Böylece milletin gözü birbirinde olur! Milletim gözünü birbirine dikmeli, Saray’a dikti mi fena! *** Her kim yaptıysa güzel bir deney yapmış. Tavukların tüylerini yolmuş. Sandalyeye kurulmuş. Avcuna biraz yem alıp ayaklarının etrafına serpmiş. Tavuklar yemi yerken birbirine yanaşmış, ayaklarının etrafında toplanmış. Tavuklar biraz uzaklaşınca tüyleri yolunduğu için güneşte yanıyor, gölgede donuyormuş. Bu nedenle hemen yine şahsımın, yani o adamın ayaklarının etrafına geliyormuş. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yem vermese bile etrafındalar. Biraz da yem verince hepsi rahata dalar! İşte şahsım da milletim için en güvenli liman olarak asgari ücreti bu derin araştırmalar sonucu doğrulanmış hakikatler ışığında belirledi! Bütün mesele benim yokluğumdan korkmaları, varlığımdan değil! Tüylerini yolacağım, aç bırakacağım ama ben gidersem daha kötü olacağını düşünecekler veee korkacaklar! Varlığımla her türlü korkuyu yaşayacaklar. Özgürlüklerini kaybetme korkusu yaşayacaklar, ekmeklerini kaybetme korkusu yaşayacaklar. Bunlardan daha baskın şekilde şahsımı kaybetme korkusu yaşayacaklar! Meselenin bu kısmıyla ilgili deney yapılıp yapılmadığını bilmiyorum ama ben uyguladım oldu! Acaba diyorum tüylerini yolduk, derilerini de mi yolsak! Danışmanlarım şahsıma hayır diyemedikleri için bir demo yapıp bildireceklerini söylediler. Tarihte kimse milleti tam eşit hale getirememiş. Şahsım adım adım bunu gerçekleştirmeye doğru gidiyor. Herkesi asgaride eşitleyeceğim. Asgari yaşam; verilenle yetinecekler. 22 bin 104! Asgari eğitim; 300 kelime herkese yeter. Bu kadar öğrendiler mi, diplomayı alırlar. 500 kelime bileni profesör yapıp örnek gösteririz. Her şeyi asgaride eşitledik mi, farklı olmak isteyeni terörist ilan etmek daha kolay olacak. *** İktidarda kalma stratejimiz gayet net: Milleti aç bırak. Kendine muhtaç bırak. Milletimin karnını ekmekle doyuramadığımız zaman ne yapıyoruz? Kin ve nefretle besliyoruz! Sadece bu mu? Şan ve şerefle devam ediyoruz. Şan olsun, Şam olsun, iktidarımız daim olsun. Milletimizin karnının bu tür şeylere tok olduğunu söyleyenlere karşı hemen kin ve nefret tohumlarını ekiyoruz. Medya hormonu bu tohumların hızlı yeşermesini sağlıyor. O kadar hızlı yeşeriyor ki... Medya birliklerimizin Şam’da, Mekke’de, Medine’de plaka dağıtmakla başlattığı yeni harekâtın arkası gelecek. Şam’dan gelen zafer naraları, mideden gelen açlık gurultularını bastıracak. Bastırmazsa diye bir şey yok! O zaman gelsin korku bombardımanı! Varlığımdan korkanlar... Yokluğumdan daha çok korkacak! Binlerce kişinin Tandoğan Meydanı’na gidip “Hakkımızı istiyoruz” diyecek hali yok ya! Ya derse? Çalışmadık bu derse.",https://www.cumhuriyet.com.tr/yazarlar/mustafa-balbay/sahsima-mektuplar-47-muht-ac-birak-2283630
Mustafa Balbay,Şahsıma mektuplar (45) MİT’olojik namaz!,14 Aralık 2024 Cumartesi,"Başarıdan başarıya koştuğumuz bir haftayı daha geride bıraktık. Şahsım hangi alanda olursa olsun bir adım atacaksa önce zaferini ilan eder, ondan sonra yola çıkar! 5 Eylül 2012’de ne demişiz? “Çok yakında Şam’a gideceğiz, Emevi Camisi’nde namaz kılacağız. Kardeşlerimizle kucaklaşacağız.” İşte 12 yılcık geçmiş, hemen vazifemizi yerine getirdik! Suriye’de medya birliklerimiz plakalarını aldılar, ilerliyorlar. Dönüş kabiliyetleri çok yüksek olduğu için ne kadar ileri giderlerse gitsinler, yön değiştirmeleri gerektiğinde hemen aynı hızla yola devam ederler. Memleketteki, yani ganimet topraklarındaki Suriyelilere nasıl 12 yıl önce, “Gelsinler, milyona kadar yolu var, mesele değil” dediysek şimdi “Gitsinler, girsinler - çıksınlar mesele değil” diyoruz. Yolda bakarız. Neye karar verirlerse onun en iyi durum olduğunu söyleriz. Aklımda bir sürü plan var ama neyse! Mesela, gidenlere vatandaşlık verip “Şahsıma oy verirseniz, her türlü desteği veririz” desek. Seçimde Şam’da sandık kursak! Ne güzel olur. Türküsünü bile yakarız: Oylar gelsin Şam’dan... Sevinelim akşamdan! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bizim muhalefet bu işlere, seçimden bir gün önce kafa yorar. O zaman da atı alan Üsküdar’ı geçip Halep’e gider! Asıl bugüne gelelim. MİT başkanımı Şam’a namaza göndererek herkese mesajımızı verdik. Önce Diyanet İşleri başkanımı düşündüm; Audi’ye atlayıp konvoyla Emevi Camisi’ne gitse dedim. Bunu normal bulanlar olabilir. Bize normal lazım değil! Normal Özgür Efendi’nin işi! Ezber bozmak lazım! Her şeyi bozuyoruz, elbette ezberi de bozacağız! Aklıma 11 Mayıs 2013’te Hatay Reyhanlı’daki bombalı saldırıdan sonra yaptığım konuşma geldi. “53 Sünni vatandaşım şehit edildi” demiştim. Şimdi de Şam’da ilk iş olarak Sünnilerin gittiği camide MİT’olojik bir hareket çekmiş olduk. Elbette herkes şahsımın bu hareketinden alacağı dersi almıştır. Kimi, “Türkiye, Suriye’nin inançlara göre bölünmesini istiyor” yorumu yapar. Ne güzel! Kimi, “Türkiye, Şii İran rejimine karşı da bir mesaj verdi” yorumu yapar. Ne güzel! Amerika mutludur, “Biz de zaten böyle bir ayrım özgürlüğünden yanaydık” der. Ne güzel! Türkiye’de bunun yanlış olduğunu söyleyenlere, “Siz zaten din düşmanısınız. Sizi gidi Esad seviciler sizi” deriz. Ne güzel! İsrail’le zaten “Hiçbir konuda anlaşamıyormuş gibi görünme anlaşması” yaptık! Suriye’de istediği yeri bombalıyor. Biz de boş mu duruyoruz; demeç bombası yağdırıyoruz! MİT başkanımın şoförlüğünü, ABD’nin terör örgütü lideri olarak önce kellesine sonra cebine 10 milyon dolar koyduğu, ilk demeci CNN’e veren Colani’nin yapması kimin dolmuşunda olduğumuzu gayet açık gösteriyor. Daha ne yapalım? Bütün bunları yaparken cehapeyi ihmal etmiyoruz tabi. Rotamız net: Suriyelilere şefkat, cehapelilere şiddet! Kimileri, “Hem iç cepheyi güçlendirelim diyorsunuz hem cehapeye saldırıyorsunuz. Bu ne yaman çelişki” diyor. Ne yaman çelişkisi... Bu yaman ilişki! Bizim iç cepheden kastımız, Cumhur İttifakı. Bu ittifakı güçlü tutmanın yolu cehapeye saldırmak. Onlara sürprizlerim var! Çatışma ve Sosyal Gerginlik bakanıma söyledim. “Silkele şunları” dedim. O silkeleyemezse başka yöntemler buluruz elbet. Karşımda kurum olarak cehape kaldı. Onu da içeriden dışarıdan silkeledik mi önümüz açık!",https://www.cumhuriyet.com.tr/yazarlar/mustafa-balbay/sahsima-mektuplar-45-mitolojik-namaz-2279054
Mustafa Balbay,Şahsıma mektuplar (44) Hem ABD hem Rusya!,07 Aralık 2024 Cumartesi,"Yine çok kişilikli bir haftayı geride bıraktık. Bu kadar kişilikli politika dünya tarihinde görülmüş değildir. Yine siyaset bilimcilerine iş verdik; baksınlar bakalım, şahsımdan daha fazla kişilik sergileyen var mı? Suriye politikamız duvara tosladı. A’dan Z’ye her alanda yanıldık. Ama biz ne yapıyoruz? Bunu büyük bir başarıya çeviriyoruz. Suriye’de muhaliflerin ilerlemesini öne çıkarıp “Hedef Şam” diyoruz. Biz gitmiş gibi! Medya birliklerimiz maşallah füzeden hızlı ilerliyor. Bıraksak Yemen’e kadar gidecekler. Her vilayete plaka bile takmaya başladılar. En büyük güvencemiz aziz milletimizin hafızadan tasarruf etmesi. Çok şükür, hiç kullanmıyor. Biraz kullansa “12 yıl önce akşam namazını Şam’da kılacağız demiştin, şimdi ne namazı kılacağız” diye sorar. Bereket sormuyor. Zaten milleti soru soramaz hale getirdik. İşte siyaset bilimine bir katkım daha: Toplumsal Alzheimer! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aziz milletimi böylece kanatlarımın altına aldıktan sonra içeride dışarıda istediğim oyunu oynuyorum. Şahsımın çok kişilikli bir siyaset izlediğini artık herkes biliyor. Rusya ile Rusyacıyız. Putin’le bütün iş bağlantılarımız tıkır tıkır yürüyor. Suriye’de ters gibi görünüyor ama günün sonunda onun istediği adımları da atıyoruz. Amerika’yla Amerikancıyız. Trump’ın ilk döneminde 5 kez kriz yaşadık. Biz buna deneyim diyoruz. “Birbirimizi iyi tanıyoruz. Her şey rayına girer” diyoruz. Kazık girse bile biz rayına girdi diye anlatmasını biliriz. Strateji uzmanlarımız bunun ne kadar değerli bir adım olduğunu o kadar iyi anlatırlar ki! Yine rabbimin büyük bir lütfu; milletim toplumsal Alzheimer olduğu gibi muhakeme etme gücünden de tasarruf ediyor. İsrail’in bunu çok dikkatle takip ettiğini biliyorum. Türkiye’de İsrail aleyhine hiç gösteri var mı? Yok. Eski Türkiye’de bu tür durumlarda cuma günleri Kocatepe Camisi’nden çıkan gösteri yapardı. Ya şimdi? İsrail’le ilişkileri protesto etmeye kalkanı bile tutukluyoruz. Bizim muhterem kardeşlerimiz eskiden miras deyince ecdadın manevi mirası anlar, onu taşımaktan büyük huzur bulurdu. Şimdi miras deyince holdingden düşen pay anlıyorlar, birbirlerine giriyorlar. Onları bu noktaya getirmek kolay olmadı tabii. Hücreden villaya taşınınca elbet mücadelenin hem tadı değişiyor hem şekli. Eskiden çay simitle karnını doyuranlar, şimdi çayı yatta içiyor. Simit deyince de yat simidini anlıyor. *** Bütün bu düzeni sürdürmenin başlıca yolu da eğitimden geçiyor. Her okulda din eğitimine öncelik veriyoruz görüntüsü altında, “iktidar muhafızları” yetiştiriyoruz. Karşı çıkan olursa cevabımız hazır: Sen dine karşı mısın? Muhalefeti de bu konuda hizaya getirdik. Bizim tabanımızı küstürmeyelim diye kendi aralarındaki eğlencenin fotoğrafını bile çekemiyorlar. Okullara imam atayınca karşı çıkacaklarını bildiğimiz için arada bir böyle adımlar atıyoruz. Gündemin bütün parçalarını elimizde tutuyoruz. Alman Başbakanı Merkel anılarında benden de söz etmiş. Yok, Avroları vermiş de biz göçmen deposu olmuşuz. Yav sen görev süreni uzatamamışsın, bana laf ediyorsun! Ben bu şahsıma mektupları anılara çevireyim de gör sen anı nasıl yazılırmış! Yayınevleri sıraya girsin, önce ihale yapalım. Kim yayımlayacak, ne kadar para verecek, vatanperverliği sen o zaman gör!",https://www.cumhuriyet.com.tr/yazarlar/mustafa-balbay/sahsima-mektuplar-44-hem-abd-hem-rusya-2276719
Mustafa Balbay,Şahsıma mektuplar (43) Sahtekale!,30 Kasım 2024 Cumartesi,"Sonunda Tahtakale’nin de pabucunu ters giydirdik. Memleketim her şeyin olduğu gibi doların da sahtesiyle tanıştı. Güya ekonomisi tıkır tıkır işleyen devletlerde bir doların bile sahtesi ortalığı allak bullak eder, istifa eden olur. Bizde istifa-de edenler olur! Hafta içinde piyasada 600 milyon dolarlık sahte doların olduğu haberi yayıldı. Döviz büroları kapandı. Kapalıçarşı mıdır Tahtakale midir her neyse tepetaklak oldu. Ne olursa olsun, isterse memleketi dümdüz edecek büyük bir kriz olsun, şahsım şu gözle bakar: Bunu nasıl kullanılabilirim? Hiçbir kriz yoktur ki işime yarar bir tarafı bulunmasın! Sahte dolar işi de milletimin dövize olan ilgisini azalttı. Memleketimde demokrasi gibi serbest piyasa da sınırsız. Adı üstünde serbest piyasa! İstediğin kadar dolar al, ancak sahte çıkabilir haberin olsun! *** Kurduğumuz sahtekaleler Tahtakale’nin bile tahtını sallayacak sağlamlıkta! En son dolar işi nasıl hoşuma gitti! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sahte dolar o kadar sahici basılmış ki insan değil makine bile ayırt edemiyor! Daha doğrusu öyle dedik ki dolara ilgi azalsın! Sahte dolar haberinin de sahte olması, sahte üretim yapanları bile parmak ısırtacak güzellikte. İşin aslının bir süre bilinmemesinde, kafaların karışık olmasında yarar var. Bugüne kadar milletime tattırdığımız sahte şey ayrı kıymette. İşte gıda sektörü. Kimi neyle suçlayacağını çok iyi hesaplayıp getirisini götürüsünü bileceksin. Benim milletim balı bir o kadar iyi üretir ki o balı arı yapamaz! Sorarım; arıdan daha kaliteli bal yapan hangi millet vardır dünyada? Piyasada sahte gıda olduğunda hemen ortaya çıkarılacağını göstermek için gözümüze kestirdiğimiz, yanına ortak vermek istediğimiz büyük kuruluşları teşhir ediyoruz. Onlar üzerinden herkese gözdağı vermiş oluyoruz. Benim aziz milletimin içindeki büyük girişimci ruha sahip kardeşlerim nelerin sahtesini üretmedi ki? Pasaportun sahtesini... Gri, yeşil, kırmızı renk renk. Bazen de pasaport gerçek, sahibi sahte oldu. Hak etmeyene özel pasaport çıkartıldı. Bazıları ortaya çıktı ama olsun. Yine de girişimcilerin hevesini kırmamaya özen gösterdik. Diplomanın sahtesini... Sadece diploma satan kurumlar üretmek kimin aklına gelir ki? Benim girişimci vatandaşım, yurttaşa istediği diplomaya sahip olması için kolları sıvamış. Bundan iyi hizmet mi olur. *** Gelelim en büyük başarımıza. İstatistiğin sahtesi... Asıl bunda kimse elime su dökemez. Her türlü veri itinayla indirilir, bindirilir. Yılbaşı geliyor. Vergileri gerçekleşmiş olan enflasyona göre artıracağım, memura, işçiye, emekliye zammı gelecekte gerçekleşmesini beklediğim enflasyona göre yapacağım. Örneğin önümüzdeki yıl enflasyon yüzde 30 olacak diyeceğim. Üstüne biraz da ben koyacağım. Kesemden verir gibi. Yüzde 35-40  zam yapacağım. Vergileri, harçları ise yüzde 100 bindireceğim. Önümüzdeki yılın ortasında, “Hedefi yeniledik” deriz, enflasyonu 60-70 gibi bağlarız olur biter. Memlekette her şeyin sahte olabileceğini hissettirmek çok önemli. Böylece kimse akılcı düşünemez hale geliyor. İş insanlarına, halkın oylarıyla seçilmiş kişilere bile sözüm var: Zenginliğine güvenme bir kararname yeter, başkanlığına güvenme bir kayyum yeter! Bütün bu sahteliklerden kale yapsam yıkılmaz. Bizimki Tahtakale değil, sahtekale!",https://www.cumhuriyet.com.tr/yazarlar/mustafa-balbay/sahsima-mektuplar-43-sahtekale-2274271
Mustafa Balbay,Türk devletleriyle alfabeden başlıyoruz!,14 Kasım 2024 Perşembe,"Kırgızistan’ın başkenti Bişkek’te 6 Kasım’da toplanan Türk Devletleri Teşkilatı (TDT) zirvesinde dünyaya duyurulan önemli bir haber vardı. TDT üyesi ülkelerin liderlerinin katıldığı zirvede ortak alfabe konusunda anlaşmaya varıldığı açıklandı. Ortak Alfabe Komisyonu bir süredir “kesin sonuç almak” hedefiyle yoğun çalışma içindeydi. Bu aşamadan sonra 34 harften oluşan ortak bir alfabenin adım adım yerleşmesi söz konusu. 11 milyon kilometrekare toprak, 250 milyon nüfus, 25 ayrı Türkçeden oluşan “Türk dilli alan”da her şey bir yana kültür zenginliği açısından çok büyük bir adım. Türkiye, Azerbaycan, Kazakistan, Özbekistan ve Kırgızistan ortak alfabenin altına imza atan ülkeler. İşin alfabesi tamamlanmak üzere! Bölgesel birliktekilerin küresel güç doğurduğu günümüzde hayli geç atılmış çok ciddi bir adım! *** Ortak alfabe haberi günlük etki dışında gündem oluşturmadı. Metrekareye dört belirsizlik, beş kriz, altı yanlış anlamanın düştüğü Ankara’da ortak alfabenin daha fazla haber olması beklenmezdi. Ortak alfabe bizi 1990’lı yılların başına kadar götürdü. Aralık 1991’de Sovyetler Birliği’nin büyük bir toz yığını halinde çökmesinin ardından dünyanın gözü kulağı Doğu Avrupa’daydı. ABD NATO’ya alarak, AB tam üye yaparak bu coğrafyaya hemen nüfuz etti. Orta Asya ise o kadar kolay bir coğrafya değildi. Rusya uzun süre bu ülkelerin sınırlarını koruyacak, havaalanlarını kontrol edecek ağırlıkta kaldı. Özellikle ilk yıllarda tüm Orta Asya ülkelerinde kurucu devlet yurttaşından sonra en fazla nüfus Rustu. Nüfuz ve nüfus yoğunluğu bugün de etkisini sürdürüyor. ABD, FETÖ ile bu coğrafyada ağırlığını koydu. Türkiye Cumhuriyeti devleti ise uzun süre FETÖ gölgesinde bu coğrafya ile bağlarını sürdürdü. Oysa bu ülkelerin özellikle Atatürk’e duydukları saygı ve sevgi pek çok şeyin temeli olacak güçteydi. Orta Asya’daki Türk cumhuriyetleriyle ilk aşamada heyecan o kadar yüksekti ki tümünde 01 numaralı diplomatik plaka Türkiye’nindi. FETÖ süreci fena halde zehirledi ama hükümetler de gerekli adımı atmadı. 1992’deki Karadeniz Ekonomik İşbirliği zirvesi Özal-Demirel küsleşmesine sahne olunca, sınırsız güvene dayalı kardeşlik bağları daha baştan yara aldı. Buna karşın “Türkçe konuşan ülkeler devlet başkanları” zirveleri 2000’lere kadar devam etti. İşte şu aşamada alfabe de gündeme geldi. O süreçte sırt çantasıyla yaptığımız Türk devletleri gezisini “Orta-daki Asya Ülkeleri” başlığıyla kitaplaştırdık. Rusya ile Çin arasında dünyaya bakan bu ülkelerin nasıl bir gelecek üreteceği merak konusuydu. Ankara’nın gündemi bunlara girmeyi ne yazık ki engelliyor. AKP iktidarı da 2010 yılına dek Orta Asya’yı neredeyse hiç görmedi. 2010 sonrası büyükelçi Halil Akıncı’nın ağır işçiliğini yaptığı yeni süreçte Türk Devletleri Teşkilatı kuruldu. 1992’de gündeme gelen ortak alfabe 2010’da bir kez daha ısındı. Bugün yeni bir hamlenin başladığı görülüyor. *** Uluslararası ilişkilerde ülkelerin iki temel dayanağı var: 1- Kendi gücü. 2- Müttefik-ittifak gücü. TDT, Sovyetlerin dağılmasından iki kuşak sonra ortak alfabe ile ciddi bir ortaklaşalık adımı attı. Ekonomiden diplomasiye her alanda daha sonuç alıcı ortaklıklar da mümkün. İşin alfabesi karşılıklı güvene ve eşitliğe dayalı bir sürdürülebilir diyalog. Rusya ve Çin Şanghay İşbirliği Örgütü altında Orta Asya ile ilişkilerini 21. yüzyıla taşıdı. FETÖ, “memleketi” ABD’de varlığını sürdürürken Orta Asya’dan elini tam çekmedi. İsrail, derin ilişkilerle Hazar çevresini boş bırakmıyor. Türkiye, yarın kuruluş yıldönümünü kutlayacağımız KKTC’yi Türk cumhuriyetlerine tanıtamadı. Bunların her biri ayrı yazı konuları... Alfabe bağlamında bizi Türkiye Türkçesinin yaşayacağı zenginlik ayrıca heyecanlandırıyor. Kazaklar şimdiden “dikleniyor”: - Biz helikoptere dikuçar diyoruz! Özbekler zıp zıp zıplıyor: - Biz tavşana kavuşkon diyoruz!",https://www.cumhuriyet.com.tr/yazarlar/mustafa-balbay/turk-devletleriyle-alfabeden-basliyoruz-2268373
Mustafa Balbay,Sürecin şifreleri!,28 Kasım 2024 Perşembe,"Erdoğan’ın dünkü grup konuşması “Bahçeli açılımına” ilişkin durumu biraz daha netleştirdi, süreci biraz daha karışık hale getirdi! Dünkü yazımızda vurguladığımız “şeffaf belirsizlik” havası genişleyerek, uzayarak devam ediyor. Erdoğan bir kez daha Bahçeli’ye takdirlerini iletti, cesaretini övdü. Aralarında hiçbir görüş ayrılığı olmadığını söyledi. Konuşmasının bu bölümünde iki durumun altını çizdi: - Tablo çok da umutlu olmamıza izin vermiyor. - Alternatifleri gündemimizde tutacağız! Bu iki cümle bizim de son günlerde ulaştığımız kimi bilgileri doğruluyor. Erdoğan-Bahçeli kendilerine has yöntemlerle hedef konusunda tam uyum içindeler; ne pahasına olursa olsun iktidarı sürdürmek! Bunun yol haritasıyla ilgili zaman zaman çatallaşmaların yaşandığı ya da öyle gösterildiği dikkati çekiyor. Yukarıda aktardığımız iki cümle bu anlamda çok şey ifade ediyor. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al *** Öyle anlaşılıyor ki Erdoğan’ın umutlu olmamasının başlıca nedeni, yapılan temaslarda Kandil’in ve İmralı’nın istemlerinin kabul edilmesi olanaksız maddeler içermesi. Öcalan’ın geçmişteki deneyimleri ışığında şu istemde bulunduğu konuşuluyor: - Bu aşamadan sonra her şey yazılı olmalı. Geçmişte ne tür diyalogların geliştiği ayrı konu. Bunların bir kısmı kamuoyuna yansımıştı. Ancak Öcalan’ın iktidarın söz vermesini yeterli bulmadığı, her türlü öneri ve kabulün belgeye dökülmesini istediği, bunun yanında Batı ülkelerinden bir gözlemciyi de eklediği konuşuluyor. Kandil’le yapılan temaslarda ise istemlerin şu noktalara geldiği bilgisi var: - Bölgede federatif bir yapı oluşsun. - Yerel parlamento kurulsun. - Bütçenin yüzde 30’u bu yapı tarafından kullansın. - Kürtçe ikinci resmi dil olsun. Bu sadece yerelde değil tüm Türkiye için geçerli olsun. - Askerlik isteğe bağlı olsun. - Bunların karşılığında PKK tamamen silah bıraksın. Sonrasında hiçbir hukuki sorun yaşanmasın. - Alınan kararlar ortak açıklansın. Temel muhatap Öcalan olsun. İktidar bunları kabul edilemez buldu. Yeniden altını çizelim; geçen hafta yukarıdaki değerlendirmeler bizim açımızdan tam oturmamış bilgilerdi. Ancak Erdoğan’ın, silahları bırakma, uzlaşma noktasına gelme konusunda yeni bir durumun olmadığını açıklaması, umutlu olmadığını vurgulaması bu bilgilerle örtüşüyor. Erdoğan’ın “Tablo umutlu olmamıza izin vermiyor” cümlesi kapıların bir ölçüde kapalı olduğu anlamı taşırken “Alternatifleri gündemimizde tutacağız” cümlesi de önümüzdeki günlerde her şeyin olabileceğini gösteriyor. *** Bu tablodan ne çıkar? Erdoğan’ın Bahçeli’ye övgüler düzerken kullandığı tanımlardan biri şuydu: Ezber bozdu! Çok yerinde bir değerlendirme. Cumhur İttifakı, içinde bulunduğumuz gündemle seçim kazanamayacağını çok iyi biliyor. Hangi konuyu deşsek altından AKP-MHP ittifakının başarısızlığı ya da yanlış politikaları çıkıyor. Ekonominin durumu ortada; enflasyonun tek haneye inmesi hayal, her haneye indiği gerçek. Çalışanların durumu ortada; asgari ücret ortalama ücret oldu. Toplum fakirlikte eşitlendi. Eğitimin durumu ortada; milli eğitim bakanını eğitimden uzak tutmak lazım! Sağlığın durumu ortada; doğan çocuk gözlerini açmadan öldürülmüş! Dış politikanın durumun ortada; İsrail için en büyük hedeflerden biri Suriye yönetiminin zayıflamasıydı, bunu sağlayan AKP-MHP hükümeti oldu. Tek çıkış yolu, ezber bozup bu gündemi kaosa gömmek. DEM’in 57 milletvekilini, Cumhur’un anayasa değişikliğine evet deme noktasına getirmek!",https://www.cumhuriyet.com.tr/yazarlar/mustafa-balbay/surecin-sifreleri-2273501
Mustafa Balbay,Şahsıma mektuplar (41) Hilezof!,16 Kasım 2024 Cumartesi,"Savaş gibi seçimin de hile sanatı olduğunu yeri geldikçe söylüyorum! Memlekette çözmek yerine kullanmayı tercih ettiğimiz pek çok sorun var. Bunları tabana yayıp milletimin tümünü başka şey düşünemez hale getirmek kolay olmuyor. Her şeyden önce insanlara ne düşünmesi gerektiğini öğretiyoruz. Allah korusun, nasıl düşünmek gerektiğini öğrendiler mi felaket! Asıl olan hangi konuda ne düşüneceğini iyice yerleştirmek. Bunun için tekrar şart! Sürekli aynı şeyi tekrar ettireceksin ki artık düşünmeyecekler, kendiliğinden söyleyecekler! Böylece milletimi büyük bir zahmetten kurtarmış oluyorum. Düşünmek o kadar kolay bir şey değil! Milletim hap gibi düşüneceği şeyi alıyor, rahatlıyor! Bu derin bir mevzu! Milletim için söylemiyorum; düşünme işine kafa yoranlara sesleniyorum: Kendinizi yormayın, başınızı da belaya sokmayın. Bizde her konuda hazır düşünce paketleri var. Alın istediğiniz gibi kullanın! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Tarihte de adı geçen anlı şanlı filozoflara da bir çift sözüm var ama onlarla aynı seviyeye inmekten hoşlanmıyorum. Şahsım daha düşünce oluşturmadan karşıma geçip, “Az sonra söyleyeceğiniz her şeye katılıyorum. Çok güzel buyuracaksınız” diyen danışmanlarıma, “O zaman bana güzel bir unvan daha bulun. Sosyal bilimler çılgına dönsün” dedim. Aralarında yarışa girdiler. Unvanlar buldular, birinciliği şuna verdim: Hilezof! Bu filozoflara da iyi bir cevap olur! Filozof sözcüğü de “filo”dan mı geliyor, kafama takıldı. Danışmanlar öğle değil dediler. Öyleyse biz filozofun konvoylusunu kurarız diyecektim. Neyse... Onlar da çekilmez zaten. Ben diyorum pirzola, onlar diyor Emile Zola! Halka neyi nasıl söyletmek gerekir, asıl bunun inceliklerini anlatacaktım. Bana en büyük ilhamı kitle imha silahları verdi. Nükleer, kimyasal, biyolojik silahlar! Gerçekten de insanları kitleler halinde öldürmek vahşi bir şey. O zaman kimden oy alacaksın? Kimi soyacaksın? Bire kendini bilmez dünya beşten küçüktür goygoycuları! Ölü seçmenlere oy kullandırmak da eski ustaların getirdiği bir yöntem ama ben daha güzelini buldum: Kitle imal silahları! İstediğin gibi düşünecek, istediğin gibi hareket edecek insanlar imal et, rahat et! Bunun için başlıca güç medya! Medyayı ele geçirdin mi, toplumsal beyni ele geçirdin demektir. Medyanın yüzde 95’ine doğrudan hâkimiz. Ne dersem, tümü aynı başlıkla, aynı canlı yayınla duyuruyor. Öteki imal gücü de sadece bize inanan din adamları! Onlar ne diyeceğini biliyor. Bir başka gücümüz de paraya tapanlar! Onlara istediklerinden daha fazla para verip her an bunu kaybedebileceklerini hissettiriyoruz! O his anı var ya, bütün sisleri dağıtıyor! *** Birkaç örnekle hilezofluğun meyvelerini anlatayım... Ülkeyi 150 milyar dolar dış borçla devraldım, bunu 600 milyar dolara çıkardım. Bunu değil şunu milletimin diline düşürdüm: Belediyeler çok borçlu! Sayıştay’ı Saraytay yaptım. Bütün denetleme kurumlarını lağv ettim. Gelir gelmez “Nereden buldun” yasasını kaldırıp “Nereden buldunsa buldun” anlayışını getirdim. Bunu değil, şunu milletimin diline düşürdüm: Konserlere kaç para gitti! Böylece milletin neşesini de kontrol altına almış oluyoruz! Ortağım, “Terör örgütü başı Meclis’te konuşsun” dedi. Herkes bunun ne anlama geldiğini çözmeye çalışıyor. Milletimin diline şunu düşürdüm: Bunu bir tek o söyleyebilirdi! Böylece sınırsız düşünme özgürlüğü kullanan bir kişi var! Yetmez ki? Bütün bunlardan sonra milletim ne diyeceğini çok iyi biliyor: Reisin bir bildiği vardır! Eeee... Şahsım uçmaz millet uçurur!",https://www.cumhuriyet.com.tr/yazarlar/mustafa-balbay/sahsima-mektuplar-41-hilezof-2269165
Mustafa Balbay,CHP’ye çağrı!,05 Aralık 2024 Perşembe,"İçimizdeki gündemle dışımızdaki gündemin paralel seyrettiği, Cumhuriyet tarihinin en önemli günlerinden geçiyoruz. Suriye politikasındaki bütün başarısızlıkların üstüne yenilerini eklemeye hazırlanan iktidar, bunu “büyük bir başarı” olarak sunmanın malzemelerini servis ediyor. Medyası da doğal olarak köpürterek kullanıyor. AKP medyası o kadar dağıttı ki sonunda plaka da dağıtmaya başladı. Halep’ten Şam’a, Mekke’den Medine’ye! Çevremizdeki coğrafyada ne zaman parçalanma ya da rejim değişikliği olsa refleks şu oluyor: Sıra Türkiye’de mi? İran’da Humeyni rejiminden sonra. Cezayir’deki iktidar değişikliğinden sonra. Balkanlar’ın parçalanmasından sonra. Irak’taki işgalden sonra. Hep, “Sıra Türkiye’de mi” sorusu ortaya atıldı. Biz soru diyoruz ama pek çok kesim bakımından “beklenti” idi! Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet *** Biz de büyük çoğunluğunda köşe yazarı olarak kafa yorduğumuz bu süreçlerde soruyu tartışmasız şöyle yanıtladık: Hayır, sıra Türkiye’ye gelmeyecek. Türkiye Cumhuriyeti’nin temelleri çok sağlam atıldı. Yürekten inanarak verdiğimiz bu yanıtı güncel ortamda da yani Suriye tartışmalarında da yineliyoruz. Afganistan’da, Libya’da, Mısır’da, Irak’ta, Suriye’de cetvel oynatanlara sesleniyoruz; Türkiye’yi onlarla karıştırmayın. Türkiye ne pahasına olursa olsun, buna izin vermez! İşte bütün mesele de bu; ne pahasına olursa olsun! Bütün arzumun bu “paha”nın yüksek olmaması. Türkiye’nin böyle bir ortama sürüklenmemesi. İktidarların görevi, Türkiye’nin iç-dış barışını özenle koruması, buna niyetlenen güçlere, “Sakın ha, aklından bile geçirme” diyecek iradede olduğunu hissettirmesidir. Türkiye’de ne yazık ki böyle bir iktidar yok. “Türkiye’yi ele geçirdim, bütün ganimet benim” mantığıyla yöneten bir iktidar var. Türkiye’nin çıkarlarıyla partisinin çıkarları çakışmadığı zaman parti ideolojisini önceleyen, Müslüman Kardeşler siyasetini kafasının arkasından atmamış bir iktidar var. 2006’da Büyük Ortadoğu Projesi’ni övüp “Ben bu projenin eşbaşkanıyım” diyen, bugün bunu fiilen hayata geçirmeye devam eden bir iktidar var. Merkel’in anılarından çek ediyoruz ki ülkeye çekidüzen vermek yerine çeke düzen veren, para karşılığı topraklarımızı göçmen deposu haline getiren bir iktidar var. *** Bu tablo karşısında çağrımız CHP’ye. İç ve dış barışın her türlü pazarlığa masa yapıldığı bir ortamda “muhalefet” gibi durmayın! Ülkeyi yönetiyormuş gibi durun. Bugün Suriye’ye Sevr dayatanların, bunu yarın Türkiye için isteyeceklerini haykırın. Yırttığımız Sevr haritasını, emperyalizmin yırtmadığını, bunun bilincinde olduğunuzu halkın anlayacağı dilde anlatın. Bugün Suriye’nin kuzeyinden gelen haberlerle ilgili tek gerçek şu: Bu haberlerin hiçbiri kalıcı gerçek değil! Kalıcı gerçek, çizilen yeni Ortadoğu haritaları. O zaman haykırın: Demek ki yırtmamız gereken yeni haritalar var! CHP’den bu konuda muhalefet istemiyoruz, milletin sağduyusunu, birlikte, hukuk, huzur, refah içinde yaşama arzusunu bayrak yapıp yükseltmesini istiyoruz. İlk adım TBMM’yi kapalı oturuma çağırıp iktidara her şeyi sormak. Sonra halkın önüne çıkıp, kapalı oturum kurallarına bağlı kalarak, milletle her şeyi paylaşmak olmalı. Ne dedi geçen gün; “AK Parti’ye ancak millet ayar verebilir.” Doğru dedi. Çünkü iktidarı denetleyecek hiçbir mekanizma kalmadı. Milletin ayar vermesi için de millete rehberlik etmek gerek. CHP bunu yapmayacaksa kim yapacak? O gün bugün değilse ne zaman?",https://www.cumhuriyet.com.tr/yazarlar/mustafa-balbay/chpye-cagri-2276024
Mustafa Balbay,Suriye’nin Sevr’i!,03 Aralık 2024 Salı,"Suriye’deki gelişmeler karşısında iktidarın ve medyasının tutumu 2011’de başlayan iç savaştan bu yana hiç ders alınmadığını gösteriyor. Kimin ipi kimin elinde belli değil, şimdiden zafer naraları atılıyor. Bu davranışı, “Esed sayılı günlerin kaldı”, “Sabah yola çıktık mı, akşama Şam!” demeçlerinden anımsıyoruz. Büyük bir toz bulutunun altındaki Suriye’nin yakın gelecekte yeniden değişmesi muhtemel haritası çoktan seçmeli. Herkes kendi gözlüğüyle okuyor. Gerçek şu: Şu aşamada görünen hiçbir şey gerçek değil! Belirsizliğin ortasında biz de bilmece gibi yazmayalım. Geçmişte olanların ışığında mevcut durumu ve işin evrileceği yöne ilişkin olasılıkları paylaşalım. *** Emperyalizm hançerini soktuğu yerin liderini hemen değiştirmez. Çünkü yerel halkın her şeyin kötüye gitmesinden sorumlu tutacağı bir “şeytan” gerekir. Başka bir plan öne çıkmazsa Esad yerinde kalır ama bütün gücü elinden alınmış, çaresiz, büyük devletlerden medet uman bir kişi olarak. 2011’den beri en az dört kez Esad, muhalifleri bitirme noktasına geldi ya da tam tersi oldu. İkisi de olmadı. Zaten olmaması planlanıyor. Esad güçlenince hemen, “Halkına ateş açan katil” propagandası öne çıkıyor, muhaliflere destek veriliyor. Muhalifler güçlenince hemen, “Suriye’yi canlı canlı insan yüreğini deşip yiyen gaddarlar ele geçiriyor” propagandası öne çıkıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Muhalifler” tanımı da çoktan seçmeli. Kim kime muhalif? Hangi muhalif terörist olarak kabul ediliyor hangisi özgürlük savaşçısı? Hangi muhalif grup ne istiyor? Açlık ve sefalet içindeki ülkede muhalif gruplar son model silahları bolca nasıl buluyor? Bu soruların tümünün yanıtını “belirsiz” olarak da verebilirsiniz, “Hepsinin sahibi biliniyor” deyip, vekalet verenleri de sıralayabilirsiniz! Son birkaç gündür yükselen hareketliliğin tam da Lübnan’da İsrail-Hizbullah ateşkesinden sonra başlamasını soru olarak değil, saptama olarak dile getirmiş olalım. Yükselen toz bulutu durumu çok net ortaya koyuyor: ABD ile İsrail, Suriye’yi parçalama konusunda anlaştı. Suriye’nin güneyinde tartışmasız İsrail ağırlığının olduğu bir işgal ya da kontrol de anlaşıldı. Kuzey ne olacak? Şimdi bunun kaosu yaratılıyor! An itibarıyla Suriye, dörde bölünmüş durumda. Güney doğrudan İsrail’in kontrolünde. Kuzeyde PKK-YPG ile HTŞ iç içe geçmeli, çatışmaları sürdürmeleri için itinayla yerleştirerek iki bölgede, hemen altında Nusayriler! Yeniden altını çizelim; bu durum an itibarıyla! Buna dense dense Suriye’nin Sevr’i denir! *** Suriye’nin Türkiye’den görünümü ise Suriye’nin içindeki karmaşadan daha karışık! İktidar daha iç savaşın ilk günlerinde İstanbul’da kurdurulan sürgünde Suriye hükümeti benzeri girişimleri yeniden canlandırıyor. Arap dünyasının, İslam ülkelerinin derin bir sessizlik içine büründüğü... İran’ın Irak üzerinden uzantılar aradığı... Rusya’nın Şam’la birlikte şu aşamada sinmeyi tercih ettiği... ABD’nin Trump’a hazırlandığı... İsrail’in densizlik sınırlarını zorladığı bir ortamda Türkiye’nin ilk özen göstermesi gereken şu olmalı: Kendisini korumak ve koruyacak önlemleri almak! Bu Suriye’de taraf tutarak olmaz! Çünkü taraf yok! Düne kadar Esad’dan randevu isteyenlerin bugün Esad yeniliyor diye bayram etmesi yıllar önce yaptığımız benzetmeyi yine akla getiriyor: Suriye’de zafer şampiyonu olacağım derken Şam piyonu olma!",https://www.cumhuriyet.com.tr/yazarlar/mustafa-balbay/suriyenin-sevri-2275242
Mustafa Balbay,Şahsıma mektuplar (42) Rakibim sensin!,23 Kasım 2024 Cumartesi,"Yine verimli bir haftayı geride bıraktık. Ben çalışmasam da her şey şahsıma çalışıyor! Seçimlerin ne zaman yapılacağını sorup duruyorlar. Tarihi şahsımdan duyun: Kazanma anını ne zaman yakalarsam o zaman! Yol haritamız da net: 1- Seçim seçimden önce kazanılır! 2- Rakibini sen seçersen nasıl kazanacağını da bilirsin! Şu anda “Rakibim sensin” diyeceğim kişiyi tam netleştirmedim. Öne çıkan var elbet ama duruma göre yolda değişebilir! “Böl, parçala, yönet” yönteminin aslı şudur: Böl, parçala, kazan! Muhalefeti önce partilere böleceksin. Partiler içinde tek başına rakibim olacak olan çıkarsa onu da kendi içinde böleceksin! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Siyaset bilimine yaptığım katkıların telif hakkını istesem yeridir ama memleketin bütçesiyle idare ediyoruz! Cehape dışındaki partileri rakip olmaktan çıkardım. Eğer onlar içinde büyüyecek olan olursa bizden değil, cehapeden oy almaları güzel olur. Onlar da beni etkileyecek kadar büyürse Ümit Özdağ, Sinan Oğan bölüşümünde olduğu gibi yeni bir yol buluruz. Cehape dört kanada bölünmeye müsait hale geldi. Ekrem İmamoğlu’nu ceza versek de mi devre dışı bıraksak ceza vermesek de mi birbirlerine tokuştursak? Yasaklasak da mı saklasak yasaklamasak da mı savsaklasak? Biraz daha beklemekte fayda var. Bakarsın İmamoğlu çok konuşarak kendini bitirir! Şu aşamada İmamoğlu’nun, “Genel merkez ne kadar bana yakın” kuşkusu içinde olmasını sağlamak lazım! Mansur Yavaş, “Bana sağdan soldan saldırıyorlar” diyerek muhteşem bir pas attı. Yavaş, cehapenin içinde kendisini istemeyenler olduğunu düşünmeli. Böylece genel merkezle ilişkileri limoni olmalı ki o limonu adaylığının üstüne sıksın! CHP’nin güzide genel başkanı Özgür Özel beyefendiyi güçlü tutmak için her şeyi yapıyoruz. Söz konusu Özgür Özel olunca cehape değil, CHP diyorum. Özgür Bey kendini o kadar güçlü hissetmeli ki İmamoğlu ile Yavaş kim oluyor, demeli! Bu kıvama gelirse onu rakibim seçebilirim. Formül şu: Özgür Özel’i yukarı, CHP’yi aşağı çek! Özgür Özel’e MİT’in terörle mücadele brifingi verdiği gün, Tunceli Ovacık CHP’li Belediye Başkanı Mustafa Sarıgül’e terör örgütüne üye olmaktan, terör propagandası yapmaktan altışar yıl hapis cezası verdik. Aynı gün yine Tunceli’nin DEM’li Belediye Başkanı Cevdet Konak’a da ceza verdik ki CHP ile DEM’i aynı mahkûmiyete çekelim! Özgür Özel MİT brifinginden çok memnun kaldı. Az kalsın Tunceli’yi fark edip ekşiyecek diye korktum. Kemal Kılıçdaroğlu hakkında arada bir dava açıp mahkemeye getireceğiz. Bir kısım cehapeliler, “Yedinci genel başkanımızı yedirmeyeceğiz” deyip öne çıkacak. Orada da bir odaklanma sağlanacak. *** Bakanlarımdan en çok adalet bakanımı seviyorum. Mübarek asalet bakanı! Üç MHP milletvekili bavullarla kaçak altın getirmiş. Asalet bakanım, “Biz o işe bakmıyoruz” diyor. Nasuh Mahruki tivit atmış, “Bu çok ağır suç” diyor. Kemal Kılıçdaroğlu’nun on yıl önceki konuşması için, “Bak cezasını çekiyor” diyor! Bakan dediğin böyle olacak; yerine göre savcı, yerine göre hâkim, yerine göre Cumhur İttifakı’nın hakla ilişkiler memuru! Ortağımın sırtından götürdüğümüz Öcalan açılımında kutuyu yavaş yavaş açıyoruz. Burada CHP bana çok lazım! Mesele ne olursa olsun, öncelikle şahsımın işine yaramalı. Konu çok çetrefilli. Memlekette ifade özgürlüğü sınırsız tek kişi Devlet Bey. Ne derse desin, tepkiler şöyle: - Bir bildiği vardır! - Acaba ne demek istedi? - Reis buna ne der? Böyle millet bulduktan sonra her konuyu usulünce gündeme getiririm. Burada CHP bana niye lazım onu da anlatayım. Bu açılım işinde “fedakârlık” eşit paylaşılacak. “Feda” kısmı CHP’ye, “kârlık” kısmı şahsıma!",https://www.cumhuriyet.com.tr/yazarlar/mustafa-balbay/sahsima-mektuplar-42-rakibim-sensin-2271735
Mustafa Balbay,BOP’ta yeni süreç!,10 Aralık 2024 Salı,"Büyük Ortadoğu Projesi (BOP) hattında bir domino taşı daha devrildi. Esad, Irak’ta Saddam’ın, Libya’da Kaddafi’nin yaşadığı drama ramak kala ülkesini terk etti. Ancak rejimlerin çöküşü birbirine yakın seyretti. Suriye’de yıllarca sürecek yeni bir geçiş dönemi başladı. Bir ülkeye hâkim olan otoriter yapı çökünce toplumun derinliklerinde ne varsa o üste çıkar. Suriye’de ne çıkar? Şu aşamada belirsizlik! Osmanlı İmparatorluğu’nun yıkılmasının ardından Fransız mandasında kalan Suriye 1947’de bağımsız bir devlet olarak dünya sahnesine çıktıktan sonra çok partili, seçimle gelen yönetimin seçimle gittiği bir raya giremedi. O nedenle ortaya çıkacak yeni devlet yapısının kaderini içten çok dış etkenler belirleyecek. Suriye’de aynı devlet çatısı altındaki kesimlerin birlikte yaşama gücünü ne kadar edindiğini önümüzdeki süreçte göreceğiz. *** Yakın geçmiş bağlamında sıralamak gerekirse 7 Ekim 2023’te Hamas’ın İsrail’e “ani” saldırısının ardından İsrail’in başlattığı vahşi saldırı süreci, Gazze’de büyük dram getirdi. Gazze’yi yerle bir edip Hamas’ı etkisizleştiren İsrail yönünü kuzeye çevirip Lübnan’ı kontrol altına aldı, Hizbullah’ı çökertti. Hemen ardından Suriye’de muhalif güçler kuzeyden ilerlerken, İsrail de güneyden vurarak Esad rejimini bitirdi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 8 Aralık itibarıyla 61 yıllık Esad rejimi çökerken sürecin en büyük kazananı İsrail oldu. İsrail uzun süredir usul usul ilerlediği Golan tepelerinde artık istediği hızda yürüyor! Şu anda pek çok muhalif grubun çatı örgütü olan HTŞ’nin liderinin ilk demecini CNN İnt’e vermesini durumun fotoğrafı olarak yorumlamak gerekir. CNN’in kurucuları, “Bizim haber yapmadığımız bir şey, olmamış demektir” diye bakarlar. ABD, 2003 Irak işgalinden sonra şöyle bir stratejiyi benimsemişti: Bundan sonra ülke işgallerini tankla, topla benzer konvansiyonel silahlarla değil, o ülke içindeki müttefiklerimizle yapacağız! Bu anlamda maksat hasıl olmuş görünüyor! Bölgede en büyük kaybeden ise İran. İran’ın rejim ihraç etme stratejisinin büyük oranda çöktüğünü söyleyebiliriz. Son seçimlere katılım oranının resmi açıklamada yüzde 50, gerçekte yüzde 30 olduğu dikkate alınırsa İran değil rejim ihraç etmek, kendini ayakta tutmakta bile zorlandığı görülüyor. Rusya ile ABD, Ukrayna üzerinden başka bir plan içinde mi, kısa sürede ortaya çıkar. *** Türkiye, başından beri gelişmelerden en çok etkilenen ülke. İlk günlerin toz bulutu altında, iktidar hemen zafer naraları atmaya başladı. Haftalar içinde düşecek dedikleri Esad rejimi 13 yıl daha sürdü. 12 günde kâğıttan bir kule gibi çöktü. Henüz bütün ayrıntıları ortaya çıkmadı ama bu çöküşten çıkarılması gereken çok ders var. 2012 yılında Suriye’den Türkiye’ye gelen sığınmacıların sayıları 100 bine yaklaşırken Silivri mapushanesinden çok uzun sürecek karmaşık bir dönemin başladığını yazmıştık. Erdoğan ise partisinin grup toplantısında naralar atarak çok kısa sürede Şam’a gideceklerini, Emevi Camisi’nde namaz kılıp kardeşleriyle kucaklaşacaklarını söylüyordu. Çok kısa süre, 13 yıl sürdü ama bugün gelinen noktayı da henüz kavramamış görünüyorlar. “Sabır ve zafer” söylemiyle sonunda amaçlarına ulaştıklarını vurguluyorlar. Gelinen nokta BOP’ta yeni bir dönemecin başlangıcıdır. Türkiye’nin buradan çıkaracağı dersler, elde edebileceği kazanımlar ve büyük kayıplar var!",https://www.cumhuriyet.com.tr/yazarlar/mustafa-balbay/bopta-yeni-surec-2277576
Mustafa Balbay,Umut ve mücadele!,21 Kasım 2024 Perşembe,"24 Kasım Öğretmenler Günü haftasındayız. Böyle bir haftada milli eğitim bakanından beklentileri paylaşmak isterdik! Ne var ki eğitimi milli eğitim bakanından uzak tutmak gerekir, demek gerekiyor! İktidar katında eğitim şu: Arka bahçe, kadrolaşma, dindar-kindar nesil... Oysa Cumhuriyet, her şeyden önce eğitimin temelleri üzerinde yükseldi. Mustafa Kemal Atatürk öğretmenlere, “Yeni nesil sizlerin eseri olacaktır” diyerek uygarlık yolculuğunun başlıca unsurunu gösterdi. Bugün Türkiye’nin içine düştüğü karanlık süreçten çıkmasını sağlayacak toplumsal kesimlerin başında öğretmenler geliyor. Bir ülkenin geleceği sadece siyasilere bırakılamaz. Toplumun aydın, dinamik kesimlerinin mutlaka devrede olması gerekir. Bütün toplumsal hareketler bir fikrin etrafında büyür. Türkiye fikrini yitirdi. Seçimler ülkeyi daha ileriye götürme değil, yoksullara en çok yardımı kim yaptı yarışına döndü! *** 2023 gelirken kendime şu sorumluluğu vermiştim: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyetin 100 yılının bir dökümünü yap! Bunu “100 Yıla Bakış” adıyla kitaplaştırdıktan sonra 2024’te de şunu sordum: Günlük gelişmeleri yorumlamak dışında topluma bir önermen yok mu? Bu soru Yılmaz Öğretmen adını verdiğim bir roman doğurdu. Tümüyle yaşanmış olaylarla ördüğüm roman, çoban ateşlerinin artmasına katkıda bulunur umudu içindeyim. Yılmaz Öğretmen akla gelebilecek bütün olumsuzluklarla, engellerle karşılaşıyor. Atanmayan bir öğretmen olarak Ankara, Antalya, İstanbul, Trabzon, Erzurum’da ülke gerçeklerini kucağında buluyor. Elbet o da insan; aşkla da cebelleşiyor! Karşısına çıkan insanların her biri ona çok şey katıyor, ondan çok şey koparıyor. Tarih öğretmeni kimliği eteğinden çekiyor. Türkiye’nin 20 yıl sonrasına ilişkin bir rüya görüyor ki sormayın. Olma ihtimalini düşünmek bile insanı ürkütüyor. Yılmaz Öğretmen Cumhuriyetimize yön veren metinlerden esinlenerek bir haykırış kaleme alıyor. Birkaç kesit paylaşmak isterim: “Üç büyük düşmanımız var; şiddet, nefret, cehalet! İnsanlık tarihi üç büyük devrim yaşadı. Tarım Devrimi’nin lokomotifiydik. Sanayi Devrimi’nin vagonu olduk. İçinden geçtiğimiz iletişim devriminin müşterisiyiz! Böyle mi gidecek? Hayır! Sorunların büyüklüğüne bakıp kahretmeyeceğiz. İşimizin zorluğuna bakıp pes etmeyeceğiz. Hiçbir koşulda hedefi terk etmeyeceğiz. Bu ülkeyi hepimizin yurdu yapacağız.” Yılmaz Öğretmen kendi iç hesaplaşmalarını, arayışlarını bir noktaya getirdikten sonra tek başına bir ışık yakıp herkesi onun etrafına taşımak için yola koyuluyor. Katılır mısınız? *** Atatürk, kendisini etkileyen altı aydının adını değişik nedenlerle hep vurgular; Montesquieu, Voltaire, Rousseau, Namık Kemal, Tevfik Fikret, Ziya Gökalp. Atatürk “Bedenimin babası Ali Rıza Efendi, duygularımın babası Namık Kemal, fikirlerimin babası Ziya Gökalp’tir” der. Devrim ruhunu da Tevfik Fikret’ten aldığını söyler. Tevfik Fikret ve Ziya Gökalp’in öğretmenlik yaptığını vurgulayalım. Aydınlar, gazeteciler, öğretmeler Türkiye’nin gidişini sadece siyasetçilere bırakmamalı. Yılmaz Öğretmen’le ilgili okur yorumları da gelmeye başladı. İyi kitap okuduğunu bildiğim, 20’li yaşlardan Berk’in mesajından bir cümle paylaşalım: “Son derece ürkütücü, okurda alarm zilleri çaldıran, ancak mücadele hırsını da elden bırakmayan, devrim ateşi gibi bir roman!” Yarın Denizli’de ADD ve Eğitim-İş’in ortaklaşa düzenlediği “Başöğretmen Atatürk” söyleşinde olacağız. Her meslekte Yılmaz Öğretmen vardır. Yılmayan öğretmenleri bekliyoruz. Yüreğimizde iki meşale yanıyor: Umut ve mücadele!",https://www.cumhuriyet.com.tr/yazarlar/mustafa-balbay/umut-ve-mucadele-2270924
Mustafa Balbay,Çekin elinizi!,19 Kasım 2024 Salı,"Öğleden sonra günlük yazıyı yazmak için bilgisayarın başına geçtiğimizde, yazı konusu olabilecek gelişmeleri alt alta sıraladık. Ürktük! Bunların hepsi bugünün konuları mı diye sorduk kendimize! Evet, hepsi bugünün konularıydı. Hatta listeye girmemiş olanlar da vardı! Bir ülkenin bebekleri, doğduktan hemen sonra hayata gözlerini açmadan öldürülür mü? Bir ülkenin dokuz yaşındaki çocuğu, hunharca öldürüldükten sonra aylarca mahkeme önünde cinayet ortağı aile üyelerince kıyım kıyım kıyılmaya devam edilebilir mi? Bir ülkenin öğrencileri, bu kadar cahil ve çarpıtmacı bir bakanın eline bırakılabilir mi? Bir ülkenin doğası, gelirinin büyük bölümü yurtdışına gidecek maden şirketlerine böylesine vahşice peşkeş çekilebilir mi? Bir ülkenin kurtarıcısı ve kurucusuna karşı böylesine sistemli, sinsi saldırılar yapılabilir mi? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Listeyi uzatmak mümkün ama burada kesip haykırmak geliyor insanın içinden: Yeter artık, çekin elinizi! Gerçek gündemi konuşturmamak için her şeyi konuşturup bütün değerlerimizi erozyona uğratıyorlar. Gündeme getirdikleri konuları biraz kazıdığınızda altından ülkenin toplam değerlerine saldırıdan başka bir şey çıkmıyor. Belediyelerin konserlerine laf ederken bakıyorsunuz, hedefe konulan konserlerin hemen tümü milli bayramlarda verilmiş. Vitrine “gereksiz, usulsüz harcama” yaftasını koyup milletin bayram coşkusuna da el koymak istiyorlar. Yeter artık, çekin elinizi! 2025’te milletten toplayacakları vergilere, harçlara yüzde 50-100 zam yapıp maaşlara zammı yüzde 20’de mi tutalım 25’te mi tartışması yapıyorlar. Milletten toplanan vergileri de teşvik, kredi ve benzer adlarla seçilmiş yandaşlara veriyorlar. Bu düpedüz fakirden alıp zengine vermektir. El, hep milletin cebinde. Yeter artık, çekin elinizi! Türkiye’nin en büyük şehrinin belediye başkanını yargı eliyle siyaset dışına itmek için uygun hâkim aramaktan çekinmiyorlar. Bunu eleştirince de “Yargı bağımsızdır” deyip eleştirene yükleniyorlar. Millet iradesine bu kadar sorumsuzca el atma cüreti kabul edilebilir mi? Yeter artık, çekin elinizi! Bir ülkenin ordusu, toplam gücünün en önemli parçasıdır. Genelkurmay başkanını terör örgütü kurucusu olmakla suçlayıp buna tanık olarak da terör örgütünün iki numaralı yöneticisini gösterdiler. O günlerden, “Mustafa Kemal’in askerleriyiz” sloganını suç saymaya geldiler. Bunu yaparken, terör örgütünün bir numarasını da Meclis’te nasıl konuşturalım arayışına girdiler. Milletin vicdanında kabul görmeyince, zamana yayarak, farklı cümleler kurup anlam karmaşası yaratmaya giriştiler. Milletin vicdanına bu kadar mı sorumsuzca el atılır? Yeter artık, çekin elinizi! *** Türkiye’ye adeta fethedilmiş, ganimet bir ülke gözüyle bakıyorsunuz. Bu yüzden her şeyini yağmalıyorsunuz. Bütçesini yağmalıyorsunuz. Geçmişini yağmalıyorsunuz. Geleceğini yağmalıyorsunuz. Umutlarını yağmalıyorsunuz. Coşkusunu yağmalıyorsunuz. Değerlerini yağmalıyorsunuz. Kurumlarını yağmalıyorsunuz. İktidara üç Y’yi kaldırma vaadiyle geldiniz. Yoksulluğu, yasakları, yolsuzluğu kaldıracaktınız. Dediğinizi yaptınız, hepsini öyle bir kaldırdınız ki en yükseklere çıkardınız. En yüksek değerler yaptınız. Şimdi üç Y miras bırakıyorsunuz: Yağma, yıkım, yalan! Yağmalamadığınız yer kalmadı. Yıkmadığınız kurum kalmadı. Yalan mı? Ağzınıza yuva yapmış! Yeter artık, çekin elinizi!",https://www.cumhuriyet.com.tr/yazarlar/mustafa-balbay/cekin-elinizi-2270141
Mustafa Balbay,Manda madenciliği!,04 Aralık 2024 Çarşamba,"Bugün Dünya Madenciler Günü... Efsanevi anlatıma göre Roma İmparatorluğu döneminde, yüksek bir bürokrat, kızı Santa Barbara’ya çok kötü davranır. Barbara, babasından kurtulmak için bir 4 Aralık günü bugünkü İznik yakınlarında madene sığınır. Madenciler Barbara’ya özenle bakar. Ancak babanın gazabından koruyamaz. Baba, Barbara’yı bir şekilde öldürtür. Madenciler Barbara’yı unutamazlar. Bir süre sonra 4 Aralık’ı Madenciler Günü olarak kutlamaya başlarlar. Gelenek ülkemizde de sürüyor. Madenciler Gününü kutluyor, dünyanın en ağır işini yapan madencilerimize alın terinin hakkını alabildikleri, sağlıklı bir yaşam diliyoruz. *** Ülkemiz maden kaynakları bakımından dünyada ilk 10’da. Ekonomik değeri olan 51 maden çeşidinden 29’u Anadolu topraklarında var. Üstelik kimi madenlerde dünyanın en zenginiyiz. Dünya bor rezervlerinin yüzde 73’ü Türkiye’de. Ancak bu madeni tonla ihraç ediyoruz, bordan üretilenleri adeta gramla ithal ediyoruz. Krom madeninde ilk üçteyiz. Mermerde birinciyiz, dünyadaki bütün potansiyel rezervin yüzde 40’ı Türkiye’de. Burdur bej, Afyon şeker, Akşehir siyah, Denizli traverten, Milas leylak, Ege bordo, Elazığ vişne tüm dünyada sıraladığımız adlarla anılan mermer türleri. Önemli bir bölümü sanatsal işlemeden sonra Türkiye’nin değil, işleyen ülkenin adıyla alıcı buluyor. Zira mermeri işlemede dünya yedincisiyiz! Anadolu’dan dünyaya ilk ihraç edilen ürün mermerdi. MÖ 1. yüzyıldan MS 5. yüzyıla kadar Roma’nın neredeyse bütün heykelleri Aydın Karacasu ilçesi yakınındaki Afrodisias Heykel Okulu’nda yapılıyordu. Son yılların en çok konuşulan altın madeni rezervleri bakımından yerimiz değişik kaynaklara göre 6 ile 11. sıra arasında gidip geliyor. Başta altın olmak üzere genel olarak madencilikteki yöntemlerimiz ise yer yer vahşi diyebileceğimiz düzeyde. Cumhuriyetin bütün birikimini satan AKP, maden kaynaklarına da öncelikle rant gözüyle baktı. 2002 yılına dek 80 yılda verilen maden ruhsatı sayısı 1186’ydı. Son 22 yılda verilen ruhsat sayısı 400 bin civarında! Rekor Kaz Dağlarında. Sadece bu bölge 1634 ruhsata bölündü. Kaz Dağlarının yüzde 60’ı. Hemen tümü küçük yerli ortaklı yabancılara. Buna “ruhsat” değil, “ruh sat” denir! *** Kırşehir’den Artvin’e, Muğla’dan Erzincan’a onlarca Anadolu kentinde birinci yerel gündem altın madeni için kesilen ağaçlar, harap edilen doğa, kirletilen hava. Yazı aramızda, Türkiye’nin maden rezervlerine ilişkin yukarıdaki bilgileri tazelerken heyecanlandık. Böylesine zengin bir coğrafyanın üzerinde olmak hangi yurtseveri heyecanlandırmaz. Ancak bu kaynakların doğayı öteleyerek, yabancıları önceleyerek işletilmesi bir o kadar hüzün verici. Yabancı şirketlerle yapılan anlaşmalar açıklanmıyor. Konuyu bilenlerin aktardığı koşullar iki sözcüğü anımsatıyor: Kapitülasyon. Mandacılık. Madencilik vahşileşti mi ne engel tanır ne kural. Altın ve değerli taşlar yönünde en zengin coğrafya olan Güney Afrika Cumhuriyeti’ndeki insanların ayrımcılığa uğramasının, ülkenin uzun yıllar çatışmalı olmasının nedeni bu zenginliğiydi! Afrika’dan Güney Amerika’ya 20. yüzyıla dek madenlerde çalışanların ortalama ömrü 35’ti. Madende sağlıklı çalışma yılı 7’ydi! Türkiye de bundan payını alıyor. AKP, uygulamalarıyla Türkiye’nin temsilcisi değil, çokuluslu şirketlerin taşeronu. Pek çok alanda olduğu gibi madencilikte de kapsamlı, ülke çıkarlarını önceleyen bir ulusal strateji planı yok.",https://www.cumhuriyet.com.tr/yazarlar/mustafa-balbay/manda-madenciligi-2275612
Mustafa Balbay,Yine yeniden BOP!,20 Kasım 2024 Çarşamba,"Erdoğan’dan sonra Bahçeli de aralarında hiçbir sorun olmadığını açıkladı. 1 Ekim’de Bahçeli’nin DEM Partililerin elini sıkmasından sonraki 50 yoğun günün ardından iki lider aralarında uyuşmazlık olmadığını ilan etti. Birbirinden çok farklıymış gibi görünen gelişmeler yan yana konduğunda, 1990’ların başında, Ortadoğu’nun Türkiye etrafındaki coğrafyası için yapılan tartışmanın canlanmakta olduğu görülüyor. Emperyalizm hiçbir zaman amaç değiştirmez, araç değiştirir. Bu ilke dikkate alındığında ABD’nin Birinci Körfez Savaşı sürecinde gündeme getirdiği “yeniden şekillendirme” planının genişletilerek ısıtılmakta olduğu söylenebilir. Dönemin cumhurbaşkanı Özal’ın, “Bir koyup üç alacağız”, “Federasyonu da konuşmalıyız” diye özetleyebileceğimiz açıklamalarının altında şu planın yattığı konuşulmuştu: Türkiye’de başkanlık sistemine geçilecek, yönetim şekli federasyon olacak, Irak’ın kuzeyindeki Kürt bölgesi de Türkiye sınırları içine katılacak! Plan o dönem, “Kürt devleti Türkiye’ye kurdurulacak” diye yorumlanmıştı. *** Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Bugün ise plan şu görünüyor: İsrail ile ABD, Suriye’yi parçalayacak. İsrail, kuzey sınırlarının güvenliğinin ancak Suriye’nin güney bölgesinin kendi sınırları içine katılmasıyla mümkün olabileceğini düşünüyor. ABD’yle bu konuda anlaştılar. Suriye’nin kuzeyinde ise Kürt devletinin kurulması için gerekli altyapı hazırlanmış durumda. Buna Türkiye’nin karşı çıkmaması için ayrı bir plan yapılacak. Irak’ın kuzeyi ile Suriye’nin kuzeyi birleştirilecek. Bölge Türkiye sınırları içinde olacak ya da bölgeyi Türkiye’nin kontrol edeceğine dair garanti verilecek. ABD’de başkanlar gelir gider, küresel planlar baki kalır. Genel olarak bu durum değişmez. ABD’nin Soğuk Savaş’ın bitiminden itibaren yeniden çizdiği bölge haritası zamanla Büyük Ortadoğu Projesi’ne (BOP) dönüşmüştü. 30 yılda Libya’dan Afganistan’a ciddi, kanlı, iktidar-sınır değişiklikleri oldu. Sıra dibimize geldi. Daha doğrusu gelmişti de sonuçları olacak hamleler gündemde. 1990’larda Özal, cumhurbaşkanı olarak tek başına karar verecek güce, yetkiye sahip değildi. Zorlayınca Genelkurmay başkanı istifa etti. Şimdi Erdoğan bu güce sahip. Sahip ama kullanabilir mi? Erdoğan’la Bahçeli arasında şu konuda tam mutabakat var: İktidarı sürdürmek! Bu bağlamda BOP yapıcıları iktidarın sürmesi için gerekli dış desteği verebilir. Erdoğan’ın kararını etkileyecek bir iç mekanizma yok. Bahçeli’nin dünkü grup konuşmasındaki vatan vurgularının altında buna ilişkin ipuçları var mı? *** 1990’lı yıllarda Irak’la yaşanandan çok daha ciddi bir durumla karşı karşıyayız. O dönem ABD’nin baskısıyla Irak’ın kuzeyinde 36. paralel oluştu. Irak merkezi yönetiminin kuzeye müdahale etmemesi için “Çekiç Güç” kuruldu. Komuta merkezi Türkiye oldu. Ankara’da iktidarlar geldi gitti, “Çekiç Güç”ün görev süresi hep uzatıldı. ABD, bölgemizde en çok Kürtlere güvendiğini çok açık ilan etti. Irak, Suriye, Türkiye, İran bütün bölgedeki Kürtlere sözümüz şu: Kılavuzu ABD olanın yurdu kandan kurtulmaz! Türkiye, kim ne derse desin, bölgenin en güçlü ülkesi. Türkiye’yi ikna etmeden bölgede hiçbir planın yürümeyeceğini en iyi ABD biliyor. İkna yöntemi olarak ekonomiden başlayıp iktidar vaadine kadar neleri kullanabileceğini gördük. Gelinen noktada Saray rejiminin başlıca denetçisi olarak millet görünüyor. Cumhur İttifakı da bundan korkuyor. Bu denetim mekanizması nasıl işler? Çıkış yolu burada.",https://www.cumhuriyet.com.tr/yazarlar/mustafa-balbay/yine-yeniden-bop-2270557
Mustafa Balbay,Umudun kaygıyla imtihanı!,26 Kasım 2024 Salı,"Geçen haftanın ikinci yarısında Antalya, Denizli, Aydın hattında değişik etkinliklerle, toplumun, örgütlü kesimlerin nabzını tuttuk. Antalya’da Türkiye Solunum Araştırmaları Derneği’nin (TÜSAD) 46. olağan kongresinin ana konusu “başarıya giden yol” idi. Bilimsel çalışmaların paylaşıldığı dar toplantıların başlangıcındaki açılışa bine yakın uzman doktor katıldı. Biz de “Savaşın ve Barışın Kahramanı Atatürk” kitabımız zemininde Mustafa Kemal’in savaşlar kadar barışlardaki başarılarını anlatmaya çalıştık. Uzun eğitim-pratik sürecinden sonra uzmanlaşan doktorların meslek sevgisi kadar her şeye inat ülke kaygısı-sevgisi taşıdığına tanık olduk. Denizli’de Atatürkçü Düşünce Derneği (ADD) ile Eğitim-İş’in ortaklaşa düzenlediği “Başöğretmen Atatürk” konferansında konuşurken bütün yüzlerde kaygılı bir umutluluk vardı. Toplumun örgütlü kesimlerinin mücadeleyi birleştirince ortaya çıkan gücün çarpan etkisiyle büyümesi gerçekten güzel. Ancak bunun devamında büyük bir hedef ortaklığı gerekiyor. *** Aydın Kitap Fuarı, kapatılan Aydın Tekstil’in mirası üzerinde açıldı. Aydın Büyükşehir Belediye Başkanı Özlem Çerçioğlu altı yıllık mücadeleden sonra 170 bin metrekarelik binalarla, ağaçlarla dolu alanın kültürel faaliyetler başta olmak üzere tüm yurttaşların kullanımına açık olmasını sağlamış. Fuara gelen yurttaşlarda, ülkenin içinde bulunduğu durum nedeniyle taşıdıkları kaygıyla bizden geleceğe dair iyi şeyler duyma arayışı iç içeydi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çarşambadan pazara anlattığımızdinlediğimiz yurttaşlarla böylesi durumlardaki sözümüzü paylaştık. Şöyle: Çok kaygılıyım diyenlere, “Sevindim” karşılığını verince ortam değişti. Şaşırdılar, sordular “Biz kaygılı olduğumuzu söylüyoruz, siz sevindim karşılığını veriyorsunuz. Bu nasıl bir şey?” Biz de “Ya kaygısız olsaydınız” dedik, “Asıl olan bu kaygıyı kahra, kaybettik duygusuna çevirmeden umut ve mücadeleye yönlendirmek” diye devam ettik. Son haftaki gözlemlerimizi son birkaç ayla birleştirince ortaya şu tablo çıkıyor: 31 Mart yerel seçimlerindeki büyük zaferin devamında genel iktidar değişiminin de olabileceği beklentisi zayıflıyor. Önümüzde takvimi belli bir seçim süreci yok. Ancak iktidarın seçimi seçimden önce kazanma stratejisine dayalı ucu belirsiz bir sürecin içindeyiz. CHP’den yüksek beklenti içindeki yurttaşlara AKP’nin devleti ele geçirdiğini ancak milleti ele geçiremediğini anlatınca duraladılar. Önemli bir kesimin her şeye boyun eğme alışkanlığı edindiğinden yakındılar. Biz de Kurtuluş Savaşı’nda bile yüzde 40’ı aşkın cepheden kaçan olduğunu, 306 Osmanlı paşasından ancak 9’unun Mustafa Kemal’e inanıp onun yanında durduğunu anımsattık. *** Sözün özü, asıl olan hedefe inanmış örgütlü kesimlerin atacağı adımlar. Toplumun önemli bir kesimi böyle bir harekete güvendiğinde nelerin olacağını tarihimiz anlatıyor. Cumartesi akşamı Prof. Celal Şengör’le birlikte Çerçioğlu’nun misafiriydik. Prof. Şengör bilimin doğduğu topraklarda olduğumuzu anımsatıp, Tales’e kadar indi. Prof. Ekrem Akurgal’dan Prof. İhsan Ketin’e kadar Cumhuriyet ruhunun bilimde vücut bulduğunu o güzel anlatımıyla paylaştı. Konu ne yapmak gerektiğine gelince bir düşüncemizi aktardık: Anıtkabir en büyük buluşma yeri. Orası yaşayan bir yer. En büyük toplanma yeri. İnsanlar Anıtkabir’den bir rahatlamayla değil, bir dolumla ayrılmalı! Bunun yolunu bulmak gerekiyor. Bu başarılabilirse kaygılar, yapılması gerekenleri sıralamaya dönüşecek. Bunun devamında da başarıya giden umut yükselecek. Türkiye böyle bir alacakaranlığı yaşıyor. Kaygısı küllenmiş milyonların içinde közü sıcak yurt sevgisi ve umut tabakaları var.",https://www.cumhuriyet.com.tr/yazarlar/mustafa-balbay/umudun-kaygiyla-imtihani-2272724
Mustafa Balbay,Şeffaf belirsizlik!,27 Kasım 2024 Çarşamba,"Libya’dan Afganistan’a, Asya’nın ortasından Afrika’nın batı ucuna bütün bölgeyi altüst eden Ameri-kan açılımının Türkiye’yi daha fazla etkileyeceği bir süreç başlamış görünüyor. Afganistan’ın Taliban eliyle darmadağın edilmesi Pakistan’ı da istikrarsızlaştırdı. Amerika bölgeden çekilirken arkasında bıraktığı işgal destekçilerinin bir bölümünün Türkiye’ye gelmesini sağladı. Biz de etkilenmiş olduk. Topraklarımızda Suriyelilerden sonraki en büyük grup olan Afganlar halen cezaevlerindeki en kalabalık yabancı durumunda! Libya dominosu Mısır’ı, oradan Suriye’yi vurdu. Suriye’de istikrarsızlığın getirdiği göç dalgasının en çok vurduğu ülke Türkiye oldu. Türkiye, doğudan ve güneyden gelen dalgaların kıskacında. Şimdi bunun daha sert ve dayatmacı olanıyla karşı karşıyayız. *** 7 Ekim 2023’te Hamas’ın saldırısıyla başlayan İsrail vahşetinin altında yatan stratejik plan Lübnan’la birlikte daha açık hale geldi. İsrail Gazze’yi ablukaya aldıktan sonra “kuzey güvenliğini” sağlamaya yöneldi. İsrail’le ABD, Suriye’yi parçalama konusunda hemfikir. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2011 yılından bu yana Türkiye’ye milyonlarca Suriyeli girdi. Kısa zaman diliminde Şam’a girecektik. Tersi oldu. 2024 yılından itibaren önümüzdeki yıllarda da çok konuşacağımız, sonuçları geleceği de etkileyecek bir süreç başladı. Şu olasılıklar serisini yabana atmamak gerekiyor: - İsrail, “kuzey sınırlarım” diyerek Suriye’nin güneyini işgal eder, fiilen topraklarına katar. - Suriye’deki YPG-ABD kontrolü altındaki bölgede Şam’dan bağımsız bir otonom devlet oluşur. - Türkiye’nin buna karşı çıkmaması için halen Türk askerlerinin bulunduğu bölge Türkiye ile birleştirilir. - Bunun karşılığında Türkiye yönetimi kendi toprakları içinde federatif bir yapı oluşmasını kabul eder. - Plana karşı çıkacak Rusya’ya, “Ukrayna senin” denir. ABD-Rusya karşılıklı çıkarda anlaşır! 1970-1977’de İstanbul Teknik Üniversitesi’nde okumuş, halen PYD’nin eşbaşkanlığını yürüten Salih Müslim’in Suriye’de kurulacak otonom devletin başbakanlığı kartını bastırmaya hazırlandığı uluslararası yayın kuruluşlarında dile getiriliyor. *** 950 kilometre sınırımız bulunan Suriye’de bunlar olurken bundan göç-möç değil, doğrudan etkileneceğimiz sonuçlar çıkacakken Devlet Bahçeli’nin ısrarlı çıkışları nereye oturuyor? Öncelikle şunu vurgulayalım; Bahçeli DEM Partili milletvekillerinin elini sıkalı 57 gün, Öcalan’ı Meclis’e davet edeli 35 gün oldu. Her hafta “Sözümün arkasındayım, ısrar ediyorum” diye çağrıyı yineliyor. Dün de DEM’i İmralı’ya yolladı. Baş başa görüşsünler dedi. DEM de hemen başvurusunu yaptı. Gazetecilere hiçbir şekilde kabul edilemez tehditte, DEM’e cazip teklifte bulunan Bahçeli’nin ısrarı kime karşı? Teklifin iki ayağı var. Gereğini sağlayacak olan AKP, yerine getirecek olan DEM. DEM başvuru yaparak olumlu yanıt verdi. Erdoğan, Bahçeli’ye takdirlerini sunmakla yetiniyor “Tüm gövdesini koydu” diyor. Biz de soruyoruz: Sayın Erdoğan siz neyinizi koyuyorsunuz? Sadece adaylığınızı mı? Bahçeli’nin, “Israrlıyım” demesinin anlamı şu olmalı: AKP, bu çağrıya yürekten yanıt vermediği için, bastırıyor! Akla şu olasılık geliyor: Acaba yazının ortasında sıraladığımız senaryoya Saray, koltuğu korumak şartıyla evet dedi de Bahçeli buna karşı bir siyaset mi çiziyor? Eğer böyleyse Cumhur İttifakı kendi içinde yeni gelişmelere gebe demektir. Bahçeli el yükseltmeye devam edecek demektir. Israr büyük bir affa kadar gidecek demektir. Hem içimizi hem dışımızı ilgilendiren çok önemli bir konuda şeffaf görünen belirsizliği yaşıyoruz.",https://www.cumhuriyet.com.tr/yazarlar/mustafa-balbay/seffaf-belirsizlik-2273108
Mustafa Balbay,CHP’ye operasyon!,31 Ekim 2024 Perşembe,"29 Ekim coşkusunun verdiği enerji milyonlarca kişinin ruhundaki karamsarlık tozlarını bir nebze silerken bu ikileme 30 Ekim sabahı terör operasyonu düzenlendi. Esenyurt Belediye Başkanı Prof. Dr. Ahmet Özer, “PKK üyeliğinden”, “terör faaliyetlerinden” dolayı gözaltına alındı! Siz bir yandan terör örgütünün elebaşısına el uzatıp Meclis’e davet edeceksiniz bir yandan Türkiye’nin en büyük ilçesinin belediye başkanına, “on yıldır süren bir soruşturma” çerçevesinde sabaha karşı operasyon çekeceksiniz. Belediye binasını da güvenlik görevlisinin kapıyı açmasını beklemeden kapıyı kırarak gireceksiniz! Neresinden bakarsanız bakın buram buram siyasi operasyon kokan bir hukuksuzluk! Son günlerde en moda sözcük şu: Zamanlama manidar! Bu kez gerçekten zamanlama manidar! *** Bütün mesele CHP’yi ucu belirsiz, çerçevesi belirsiz sürecin içinde sokup aşağı çekmek! Zamanlama açısından bakıldığında, İmamoğlu’nun el yükseltip “Molozları süpüreceğiz” dediği akşamın sabahında Prof. Özer gözaltına alındı. Bu bağlamda hedeflerden biri İmamoğlu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İmamoğlu 31 Mart’ta Erdoğan’ı üçüncü kez yenerken üç başarı elde etti: Büyükşehri kazandı, 26 ilçeyi aldı, belediye meclisinde çoğunluğu elde etti. Bunu Türkiye ittifakından kent ittifakına kadar CHP olarak başardı. Partisel ittifaklara girmedi. İmamoğlu bu başarısını daha yukarıya taşıyacağını 29 Ekim günü bir kez daha haykırdı. Saray da karşısına hukuk silahını koydu! Erdoğan’ın dünkü konuşmasında operasyonu savunmasının anlamı açık: - Savcı ve hâkim benim! Bir başka hedef Özgür Özel. 2 Mayıs ve 11 Haziran’da gerçekleşen Erdoğan-Özel görüşmelerinde şu gözlemi paylaşmıştık: Erdoğan, Özel’i CHP’den olabildiğince ayırıp İmamoğlu ile arasını açmayı hedefliyor! Dün tablo bir kez daha netleşti. Özel’e hem teşekkür edip hem Prof. Özer operasyonunu desteklemesini istemenin anlamı açık! Gelinen noktada şu soruyu bir kez daha sorma hakkımızı da kullanalım: - Baş başa görüşmelerde ne konuşuldu? 1 Ekim’den bu yana DEM Parti, Öcalan merkezli açılımların ucu şuraya varıyor: Erdoğan’a bir kez daha aday olmanın yolunu açacak olan anayasa değişikliği için DEM Parti’nin desteğini almak. 57 milletvekilinin Cumhur’a oy vermesi halinde işlem büyük ölçüde tamam. Bu sürece CHP sokulabilirse şu olacak: İşler iyi giderse “Cumhur İttifakı bir kez daha başardı”, kötü giderse “CHP yüzünden oldu” denecek. Erdoğan dün Bahçeli’yi yere göğe sığdıramadı, “Bütün gövdesini koydu” dedi. Erdoğan’a soruyoruz: - Siz neyinizi koydunuz? Yoksa sadece adaylığınızı mı koydunuz? *** Türkiye’nin sorunlarını çözme gücünü yitiren AKP’nin elinde tek seçenek var: CHP’yi yıpratıp seçenek olmaktan çıkarmak! Bunu başarırsa bir süredir uyguladığı propagandayı daha yüksek sesle dillendirecek: Yaparsam yine ben yaparım! Bir anlamda, “Ben bozdum, ben yaparım, başka seçenek yok” diyecek! 31 Mart’tan bu yana yaşadıklarımıza bakınca şunu söyleyebiliriz: CHP, Saray planlarının parçası olmamaya çalıştı ama bir plan da yapamadı! Dün yeni bir kırılmaydı. Özgür Özel’in liderliği taşıyıp taşıyamayacağını gösteren yeni bir süreç başladı. Erdoğan, Özel’e hem teşekkür edip hem yanında olmaya zorluyorsa... Bu hayra alamet değil! Özel, hızla bu kapsama alanından çıkmalı!",https://www.cumhuriyet.com.tr/yazarlar/mustafa-balbay/chpye-operasyon-2263561
Mustafa Balbay,Özgen Acarkeoloji!,07 Kasım 2024 Perşembe,"Ankara’nın gündemi yasımızı paylaşmayı da öteliyor. Her ölüm erkendir. Ölüm, beklense de kabul etmesi zordur. Uzunca süredir sağlık sorunlarıyla boğuşan meslek büyüğümüz, ağabeyim Özgen Acar’ı 23 Ekim’de kaybettik. Geçen hafta onu çok sevdiği gazetesinin sütunlarından selamlamak istedik, olmadı. Özgen ağabey, “Ne yapıyorsun, memleket karışmışken bu mu yazılır” diye uyarınca Ankara’nın en kara gündemiyle baş etmeye çalıştık. Hacettepe Üniversitesi Tıp Fakültesi Hastanesi’ne teşekkür borcumuz var. Aylar süren ciddi sağlık sorunlarını adım adım çözdüler. Kendisi, “Artık evime gidip yazılarımı yazmaya başlayabilirim” dediği an taburcu ettiler. Seri köşe yazılarına kadınlara yönelik şiddeti ele almak üzere başlamıştı, yarım kaldı! *** Gazeteciliğin en üst aşaması, muhabirliktir. Özgen Acar, yurtdışı temsilcilikleri yaptı, Cumhuriyet’in genel yayın yönetmenliğini yaptı, Cumhuriyet Vakfı’nın kurucuları arasında yer aldı, köşe yazarı oldu ama hep muhabir kaldı! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamuoyu onu arkeoloji haberleriyle tanıdı. Ancak arkeolojinin dışında dış politikadan çevre sorunlarına, kadın cinayetlerinden kentleşmeye kadar pek çok alanla ilgilendi. Ancak ille de arkeoloji. Anadolu uygarlıkları Özgen Acar’a çok şey borçlu. Kelime oyunlarımı sevdiği için ona “Özgen Acarkeoloji” diye hitap etmeme gülümseyerek karşılık vereceğini düşünüyorum. Pek çok kişi onun arkeolog olduğunu düşünürdü. Mesleğe İsmet İnönü’yü izleyen bir muhabir olarak başlayıp adım adım arkeolojinin, uygarlığın derinliklerine daldı. Anadolu’da 40 binden fazla antik nokta-alan olduğunu, 3 bin antik kent bulunduğunu, 70’ten fazla eski başkentin yer aldığını, Anadolu’daki antik alanların toplam yüzölçümünün bütün Yunanistan’dan büyük olduğunu ondan öğrendik. Sadece öğretmekle kalmadı, Anadolu’dan kaçılırmış olan eserlerin en azından bir bölümünün tekrar doğduğu topraklara dönmesini sağladı. Dünyanın en büyük müzelerinin bile korkulu rüyasıydı. Orada Anadolu kaynaklı bir eser varsa ne zaman kaçırıldığını, kimlerin kaçırdığını, müzenin kaç para harcayarak onu deposuna koyduğunu ortaya çıkarır, önlerine koyardı. Bir aydın ölünce bir kütüphane kapanmış olur derler. Özgen Acar için şöyle diyebiliriz: Dünyanın en iddialı müzelerinden biri kapandı! *** Özgen Acar paha biçilmez tarihi eserlerin peşine düşerken bu işin simsarlarına azıcık göz kırpsa kutu kutu dolarları olurdu. Kutu gibi bir evde son nefesini verdi. Muhabirlik tutkusu o kadar yüksekti ki kitap yazmayı hep ikinci plana itti. Zaman zaman Cumhuriyet Kitap’a arkeoloji kitapları seçkisi hazırlardı. Anadolu’nun binlerce yıllık geçmişine ait onlarca kitap. Takılırım: “Bunların içinde en az 20 tane de sizin kitabınız olmalı!” İleride yazacağını söylerdi! Bir elin parmaklarını geçmeyen kitaplarına en iddialı olanını eklemeye hazırlanıyordu. Geçen yaz hastaneye yatmadan önce taslağını verdi, “Hastaneden dönmezsem bunu yayımla” dedi. “Döneceksiniz ve siz tamamlayacaksınız” dedim. Döndü, taslağı verdim. Sonra yine “ömrüm yetmezse” diye bana geldi. Karun’un öyküsünü Özgen Acar’ın kaleminden okura sunmak son vasiyetiydi! Sevgili Özgen ağabey... 1984’te başlayan dostluğumuz 40’ında. Görüşme aralığı fazla olursa “En son Hititler döneminde gelmiştim” derdim, ne güzel kahkaha atardınız! İnsanın gaddarlığına bakıp “Tarihi eserleri en iyi toprak korur” derdiniz. Şimdi siz de toprağın koynundasınız. Herkül’e selam.",https://www.cumhuriyet.com.tr/yazarlar/mustafa-balbay/ozgen-acarkeoloji-2265965
Mustafa Balbay,30 Ekim 1923!,30 Ekim 2024 Çarşamba,"Cumhuriyet 101. yaşından gün almaya başladı. Toplumsal bellek değişkendir. Gün olur 6 ay öncesi çok gerilerde kalmıştır. Gün olur bir asır öncesi dün kadar yakın, yarın kadar günceldir. Cumhuriyet, yıllar geçtikçe güncelleşiyor. Toplum hiçbir baskı, etki altında kalmadan Cumhuriyeti yüreğinde hissettiğini, Cumhuriyet kazanımlarının beyninde ışıdığını gösteriyor. Bu gösterimin kutup yıldızı Anıtkabir, her milli günde tam bir yanıtkabir oluyor. Kime karşı? Her şeyden önce karşıdevrimcilere karşı. Karşıdevrim ne zaman başladı? Bu konuda fikir sahibi olan herkesin son derece haklı gerekçeleri vardır. Ancak gerçekçi bakmak gerekirse karşıdevrimin başlangıcı olarak şu tarihi verebiliriz: 30 Ekim 1923! *** Yaşamın gerçeğidir; her devrim karşıtını doğurur. Bu devrimin içinde vardır. Eğer karşıtını doğurmamışsa, o devrim bir bakıma yarımdır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 29 Ekim 1923’in hemen ertesinden birkaç satırbaşı aktaralım: - 7 Kasım 1923: İstanbul gazetelerinde hilafeti savunan yazılar yayımlanmaya başladı. - 22 Kasım 1923: Rauf Orbay’ın, “Cumhuriyetin ilanını erken buluyorum” demeci nedeniyle o günkü adıyla Halk Fırkası grubunda görüşme açıldı. - 24 Kasım 1923: Hindistan Müslümanlarının lideri Ağa Han, İsmet İnönü’ye Cumhuriyet rejiminden duydukları endişeyi dile getiren mektup yazdı. Mektup İnönü’nün eline geçmeden İstanbul gazetelerinde yayımlandı. - 9 Kasım 1924: Rauf Orbay, Refet Bele, Adnan Adıvar Halk Fırkası’ndan ayrıldı. - 17 Kasım 1924: Ayrılanlarla birlikte Atatürk’ün en yakın arkadaşları Kâzım Karabekir, Ali Fuat Cebesoy’un da aralarında bulunduğu bir grup Terakkiperver Cumhuriyet Fırkası’nı (TCF) kurdu. Atatürk bir yandan devrimleri hızla genişletmek bir yandan çok partili hayat dahil demokrasiyi kurumlaştırmak istiyordu. Ancak TCF kısa sürede karşı devrimcilerin birleştiği, zemin aradığı bir örgüt haline geldi. - 21 Kasım 1924: Atatürk, Halk Fırkası grup toplantısında şöyle dedi: “Büyük bir inkılap yaptık. Memleketi bir çağdan alıp yeni bir çağa götürdük. Birçok eski müesseseyi yıktık. Bunların binlerce taraftarı vardır. Fırsat beklediklerini unutmamak lazım.” *** Cumhuriyet daha birinci yaşındayken meydana gelen gelişmelerden kesitler aktardık. Buna karşın devrimlerin hazırlanış süreci de hızla devam etti, Atatürk hedeflerini adım adım gerçekleştirdi. 2019 sonuydu... Ali Sirmen ağabeyle Uğur Mumcu’nun biyografisini yazma sürecinde söyleşiyorduk. Sirmen, Uğur Mumcu’yu bir Cumhuriyet ordusu olarak niteledi. Konu karşıdevrime gelince Fransız Devrimi’nin 200. yılında Fransa’nın Ankara Büyükelçisi Rouleau’nun kendisine söylediğini aktardı: “Fransız Devrimi’nin tartışılması doğaldır. Hâlâ yaşadığının ifadesidir. Hiçbir devrim bir defada kazanılıp kulağının arkasına yatarak kazanılmaz. Her zaman mücadele etmek, savunmak, besleyip geliştirmek zorunluluğu vardır.” Atatürk ve Cumhuriyet Devrimleri için de aynı şey geçerli. Yazıya hazırlanırken Prof. Aydın Köksal aradı. Elektrik, elektronik, yazılım mühendisi ve dilbilimci. “Bilgisayar” sözcüğü dahil üç bine yakın teknolojik terimin Türkçe karşılığını üreten bilim insanı. Birkaç konu etrafındaki uzunca sohbetimizden birkaç cümle: “84 yaşındayım. Uygarlık ve Barbarlık adlı son kitabımı tamamlamak üzereyim. 25 yaşımda karşıdevrimin yükselmekte olduğunu görüp tek başıma İstanbul’dan Ankara’ya geldim. Mücadelem sürüyor.” Her yaştan gençlerin mücadelesi sürdükçe Cumhuriyet de sürecek!",https://www.cumhuriyet.com.tr/yazarlar/mustafa-balbay/30-ekim-1923-2263165
Mustafa Balbay,"Şefkat, şiddet, hiddet!",02 Kasım 2024 Cumartesi,"1 Ekim’de başlayan çerçevesi belirsiz cumhur açılımının evrildiği nokta yakın geleceğe ilişkin ipuçları veriyor. Geçmişte gördüğümüz filmlerin üzerine bindirmeler yapılarak, araya kafa karıştırıcı parçalar koyarak çok benzerini yeniden gösterime sunma hazırlığı hissediliyor. Daha önce değişik adlarla dokuz kez uygulanan sürecin onuncusu için şu yorum yapılabilir: En kaotik olanı... En karanlık olanı... En iktidar hırsı kokanı... Süreç gelinen noktadan bambaşka biçimlere evrilebilir, yolda eklemeler çıkarmalar yapılabilir ama Saray oyunlarını üç bölüme ayırabiliriz: Şefkat... Şiddet... Hiddet... *** Bölümleri açalım... Önce DEM Parti’nin bile hayal edemeyeceği bir açılımı Bahçeli yaptı. Öcalan’a çağrıda bulundu, “Meclis’e gel. Terör örgütünü dağıt... Umut hakkından yararlan” dedi. Hazım sürecinin ardından Erdoğan devreye girdi, “Kürt kardeşlerim size uzattığımız ele sımsıkı sarılın” dedi. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Bu iktidarın “şefkatli” eli! İki kafadar diyor ki: - Biz bağrımıza taş basıp yüreğimizi açıyoruz. Kürt kardeşlerimiz için ne gerekiyorsa yapıyoruz. Onların her arzusu bizim için öncelikli yapılacak işlerdendir... Buna verilecek yanıtın ne olacağı beklenirken terör örgütünün silahı bırakmaktan yana olmayan kesiminin provokatif bir eylem yapacağı aşikar! Bu aşamada  CHP’li Esenyurt Belediye Başkanı Prof. Dr. Ahmet Özer 24 saat içinde tutuklandı, yerine kayyum atandı. Prof. Özer’in adının Esenyurt belleğinden silinmesi için her şey yapıldı. Saray medyası sıradaki operasyon olasılıklarını yazmaya başladı. Bu iktidarın “şiddetli” eli! Millete ne diyeceklerini hazırlamış olmalılar: “Biz büyük bir iyiniyetle şefkatli bir el uzattık. Ama gördük ki bunlar terörden, terör örgütünü desteklemekten vazgeçmeyecekler! O zaman biz de gerekli cevabı en şiddetli şekilde veririz!” Gelelim üçlü planın en önemli aşamasına. O da şu: CHP’yi öyle ya da böyle sürecin içinde ve hedefinde tutmak! Ne şekilde olursa olsun CHP’nin iktidarla muhatap halinde kalmasını sağlamak! Sürecin millete anlatılması zor yanlarını CHP’ye yüklemek! Olmasa da üretmek! Bu iktidarın “hiddetli” eli! Öcalan’ı Meclis’e çağırırken şefkat! DEM Partililerden de oy alarak CHP’den seçilen başkana şiddet! Bu ortamın içindeki CHP’ye hiddet! Hiddetlenirken Özgür Özel’e iyilik yapıyormuş gibi teşekkür edip parti içindeki ateşe benzin ilave et! Gelinen noktada Esenyurt’ta DEM Partili olmak terör faaliyeti, Meclis’te DEM Partili olmak temsil heyeti! Bu oyunu görmemek için Aziz Nesin’in “Du bakali nolcek” öyküsünden yardım istemek gerek! *** Bu tabloda CHP,  tepkisini göstermek, milli irade vurgusunu yükseltmek için her şeyi yapıyor. Yapıyor ama yapılanlar sanki ayağında top olmayan bir futbolcunun oradan oraya koşturmasına benziyor! Bu ortamda Meclis’i terk etmek de sineyimillet olmaz, silleyi millet olur! Millet sorar: Ben seni Meclis’e sorunları çözesin diye gönderdim. Niye terk ettin? Karşıda Cumhur İttifakı gibi bir zihniyet varken bunu anlatmak zor olur! Hem Meclis’i zorlamak hem milletin içinde olmak en sağlıklısı! CHP, Cumhur İttifakı’nın kapsama alanı içine girmeden milletle bir “iktidar yürüyüşü” örgütlemeli! CHP ne olursa olsun milletin gündeminden kopmamalı. Dünkü tablo, İçişleri bakanının vereceği izin çerçevesinde tepki yeri arayan bir CHP idi!",https://www.cumhuriyet.com.tr/yazarlar/mustafa-balbay/sefkat-siddet-hiddet-2264304
Mustafa Balbay,Gurbet vatan!,12 Kasım 2024 Salı,"Bu yılın 29 Ekim’i ve 10 Kasım’ında da en çok yüreğin attığı yer Anıtkabir oldu. Gerçek, zamanın çocuğudur. Zamanla büyür! Mustafa Kemal Atatürk’ün, sadece Türkiye’nin değil, dünyanın da en büyük gerçeği olduğu 21. yüzyılda, geçen yüzyıldan daha çok anlaşılıyor. Bütün ulusal bayramlarımızda, 10 Kasım’larda aslında her yer Anıtkabir, dost-düşman herkese yanıtkabir! Bu yıl 29 Ekim sürecinde Rotterdam ve Duisburg’daydık. Hollanda Atatürkçü Düşünce Derneği ve Duisburg Atatürkçü Düşünce Derneği’nin etkinliklerine katıldık. Türkiye hapşırsa yurtdışındaki Türkler nezle olur, denir. Yüreği Türkiye’yle, Atatürk’le atan bilinçli kitleler olduğunu gördük, yaşadık. Bazen bilmek yetmez, tanık olmak, yüz yüze gelmek gerekir. *** Öncelikle kadınların erkeklerden daha aktif mücadelenin içinde olduğunu görmek, 100. yılda yaptığımız, “Cumhuriyet bir kadın devrimidir” tanımlamamızın fotoğrafı gibiydi. Programları Rotterdam’da ADD yönetiminden Esin Koçer, Duisburg’da ADD Başkanı Gülveren Cebir yaptı. Her iki yöneticinin başlıca yardımcıları eşleri Özcan Koçer ve Tuncel Cebir’di. Şoförlükten rehberliğe kadar her türlü yardımcılık eşlerin üzerindeydi. Gülveren Cebir’in her yere koşturmada, sorunları hemen çözmede aldığı tavrı görünce eşine seslendim: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Gülveren Hanım’ın karşısında bütün cebir problemleri iki kere iki gibi kalır!” Etkinliğe katılan Almanya Atatürkçü Düşünce Dernekleri Birliği Başkanı Dr. Mustafa Tosun, yeni kuşaklar içinden Türkiye Cumhuriyeti’nin ortak değerlerini taşıyacak etkin insanların çıkacağını gösteriyor. Rotterdam ADD Başkanı Kenan Özyiğit, daha sonuç alıcı mücadele için neler planladıklarını anlattı. Avrupa’da dördüncü kuşak büyüyor. Son yıllarda Bulgaristan, Romanya, Macaristan’dan gelenlerin üzerine bir de Suriyeliler eklenince yabancı karşıtlığı daha karmaşık bir hal almış. Ancak her iki ülkede de Türklerin sadece “en alttaki” işleri yapmaktan çıktığını, işlerinde yükseldiğini, girişimciliğin arttığını gösteren örnekler gördük. Ses sanatçısı Boran Duman’ın 100. yıl için yazıp bestelediği “Hatırla Sevgili Ülkem” adlı parçası Türkiye’de çok daha yaygınlaşabilirdi. İnsanın yüreğine işleyen bir eser. Düisburg’da sürpriz Silivri mahpusunda bize iyi davranmak “suçundan” hakkında işlem yapılan Dr. Ergin’le karşılaşmaktı. Bir Macar’la evlenmiş, oğluyla geldi. Almanya’da iş bulması zor olmamış. O günler andık. Beton-demir arasında bize reçeteyle “Çıplak ayakla toprağa basmaları gerekir” ilacı yazmıştı! *** Türkiye’de denizlere “mavi vatan”, ormanlara “yeşil vatan”, uzaya “gök vatan” diyoruz. Bunlardan yola çıkarak yurtdışındaki yurttaşlarımız için bir tanım önerimiz var: Gurbet vatan! Dünyanın hemen bütün ülkelerinden yurttaşımız var. Ağırlıklı olarak Avrupa’da. 1960’ta başlayan işçi akınının kısa sürede geri dönüşle noktalanacağı düşünüldü. Almanya, “İşgücü bekliyorduk, insan geldi” tanımlamasıyla gerçeği geç ve zor olsa da gördü. Benzer bakış Türkiye’deki yönetimlerde de hâkimdi. Yurtdışına gidenlere o ülkenin dilinden 50 kelime bile öğretilmedi. Onlara yıllarca “döviz deposu” gözüyle baktı. Şimdi Avrupa’da dört kuşak var. Son kuşakta “Biz doyçtürkleriz” diyenler az değil. Son yıllarda nitelikli beyin göçü ayrı bir kalem oluşturuyor. Yeni bir iktidar hedefinde, gurbet vatan stratejik bir planlamayla Türkiye’nin gücü olabilir. Konunun bu yanını ayrıca işleyeceğiz. Her iki konferansta da sözlerimizi şöyle noktaladık: “Ağaç fırtınaya dallarıyla değil, kökleriyle direnir. O kök sizlersiniz. O kök Mustafa Kemal!”",https://www.cumhuriyet.com.tr/yazarlar/mustafa-balbay/gurbet-vatan-2267583
Mustafa Balbay,Şahsıma mektuplar (39) Eyyy Acemioğlu!,19 Ekim 2024 Cumartesi,"Birleşmiş Milletler gibi Nobel komitesinin de ne kadar aciz olduğunu gördüm. Ekonomi ödülünü Daron Acemoğlu adındaki çırağa vermişler. Zaten tek başına bir şey yapamadığı için beraber çalıştığı iki kişiyle birlikte vermişler. Bu bile malum zatın ne kadar acemi olduğunu gösteriyor. Acemioğlu demek daha yakışacak. Tutmuşlar ödülü neden ona verdiklerini uzun uzun anlatmışlar. Memlekette cahil mi yok, bir sürü yorumcu Acemioğlu’nun devletler neden çöker, ekonomiler ne zaman kırılgan olur tezlerine meze olmuş. Bir ekonomist olarak belki müdahale ederim, faydam olur diye çalışma yaptığı alanlara baktım. Her madde akla zarar. Şahsım olarak insanlığa hizmetlerimi sürdürmek bakımından Acemioğlu’nun sıraladığı maddelerin gerçek tariflerini vermek isterim. Bunlardan ihale hakkı affedersiniz, telif hakkı almak lazım ama neyse. *** Demokrasinin güçlü olması, devletlerin çökmemesi için öncelikle kurumların olması gerekirmiş. Gelsin bizde kurum görsün. 1500 odalı sarayımın her odası bir kurum! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Liyakat çok önemliymiş. Gelsin bizden öğrensin. 1500 kurumlu sarayımda herkes bana layık olmak için neler yapıyor neler. Gözleriniz yaşarır, bunlar hangi bağda yetişiyor dersiniz. Başka neydi? Eşitlik. Evet, çok şart. Biz ne yaptık? Herkesi maddi manevi vasatta eşitledik. Bu Avrupa falan ahmak. Çalışanların sadece yüzde 10-15’i asgari ücret alıyormuş, kalanlar kademe kademe değişiyormuş. Biz çalışanların yüzde 60’ına asgari ücret veriyoruz. Demek ki yüzde 50’nin üzerinde bir eşitlik sağlamışız. Eyyy Acemioğlu söyle bana dünyanın neresinde bu kadar eşitlikçi rejim var? Bir de verimlilikmiş! Bunlar lafı doğru buluyor ama içini dolduramıyor. Milletim ne kazanırsa amma vergi olarak amma katkı payı olarak şahsıma veriyor. Vere vere bir hal olsalar da veriyorlar. Sorarım; benim milletimden daha ver-imli kim var dünyada? *** Alın işte Nobel Ödülü verdikleri zatın tezlerinin âlâsını uygulamışız. Bir de ahlaktan söz ediyorlar. Her alanda ahlak çok önemliymiş, enflasyon toplumsal ahlakı bozarmış falan. Benim milletimin eli zaman zaman helal olmayan paraya değebilir. Yıllar önce söyledim, paranın rengi, ahlakı olmaz diye. Eli harama değebilir ama alnı secdeye değiyorsa affedilmiş demektir. Gereğini yerine getirmiş demektir. Şimdi Acemioğlu’na sorsam sen diploma almışsın ama diploma ticaretini bilir misin desem bön bön bakar! Bir de kolektif çalışma çok matahmış gibi övünerek anlatıyorlar. Üçü bir olup ödül almış. Asıl olan kul-ektif çalışma. Ayrıntılarını sonra anlatırım. Ekonomi sekreterimin ne kadar başarılı olduğu milletimin ürettiği fıkradan belli. İşte okuyun, hayranlıkla gülün: Mahallede çok güçlü bir pehlivan varmış. Taşı sıkar suyunu çıkartırmış. Lokantada limon istemiş, çorbaya sıkıp kaşıklarken sıska biri gelmiş. Çorbaya limon istemiş. Garson son limonu pehlivana verdiğini söylemiş. Sıska, “Sıktığı limonu getir, ben bir daha sıkarım” demiş. “Pehlivan su bırakmamıştır” demişler. Dinlememiş. Getirmişler sıkılmış limonu. Bir sıkmış, limon suyu çorbayı taşırmış. Pehlivan şaşkın, sormuş: - Sen kimsin? “Ben Mehmet Şimşek’im” demiş. İşte şahsım, millet limon gibi sıkıldığı halde bir kez daha sıkabilen liyakatli memurlarla çalışıyor! Naaaber Nobel! Şimşek başarırsa, “Ben böyle adam seçerim” diyeceğim. Başaramazsa, “Beceremedi” deyip değiştireceğim! Nasıl? Derede çakıl, şahsımda akıl!",https://www.cumhuriyet.com.tr/yazarlar/mustafa-balbay/sahsima-mektuplar-39-eyyy-acemioglu-2259330
Mustafa Balbay,Türkiye’nin terörle imtihanı!,26 Ekim 2024 Cumartesi,"Olağanüstü bir haftaydı. 21 Ekim Pazartesi, FETÖ elebaşısı Gülen’in ölüm haberi. 22 Ekim Salı, Bahçeli’nin Öcalan açılımı. 23 Ekim Çarşamba savunma sanayisinin kalbi TUSAŞ’a terör saldırısı. Tarihin ilginç bir döngüsünü yaşadık. 15 Şubat 1999’da Öcalan Türkiye’ye getirildi. Böylece PKK terörü ile mücadelede yeni bir dönem başladı. 35 gün sonra 21 Mart 1999’da Gülen ABD’ye gitti. Böylece FETÖ’nün ABD merkezli Türkiye Cumhuriyeti devletini ele geçirme mücadelesinde yeni bir dönem başladı. Aradan 25 yıl geçti. Yine çok yakın zaman dilimi içinde FETÖ öldü, ABD’ye gömüldü. MHP Öcalan’a terör örgütünü tasfiye et, özgür kal çağrısıyla siyasal olarak diriltti! Siyasetin bütün renkleri Bahçeli’yi yorumlama çabası içindeyken TUSAŞ’a yapılan saldırı, “zamanlama manidar” diye başlayan onlarca soruyu akla getirdi. *** Bahçeli’nin çıkışını 23 Ekim’de “Onuncu deneme” başlığıyla daha önceki dokuz açılımla birlikte irdelemiştik. Geçmişi ne kadar iyi bilirsek bugünü ve geleceği o kadar sağlam öreriz sözünün unutulmaması gereken günlerdeyiz. Dördüncü açılımın “Eve dönüş yasası” başlığıyla tartışıldığı 1992-1993’ü kısaca anımsatalım. Süleyman Demirel ile Erdal İnönü, DYP-SHP koalisyonunun mimarlığını yaptıktan sonra Başbakan Demirel, güneydoğu gezisine çıktı, seslendi: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Kürt realitesini tanıyoruz!” Bu cümle 26 Kasım 1992’de sözünü ettiğimiz eve dönüş yasasıyla ete kemiğe büründü. SHP’nin koalisyondaki varlığı “demokratikleşme paketleri”yle zemin buldu. Ancak 1993 uğursuz başladı, uğursuz devam etti. 24 Ocak 1993’te son çalışması “Kürt raporu” yarım kalan Uğur Mumcu öldürüldü. 17 Şubat’ta, “Bölge halkını kazanmadan terörle mücadelede başarılı olamayız” diyen Jandarma Genel Komutanı Orgeneral Eşref Bitlis’in uçağı kalkıştan kısa süre sonra düştü. 24 Mayıs 1993’te Malatya-Bingöl karayolunda izne giden silahsız erleri taşıyan otobüs durduruldu. 33 er PKK tarafından kurşuna dizildi. O gün SHP’li bir bakanın şu sözü gelinen noktayı özetliyordu: “Artık demokratikleşmeden söz etmek daha zor!” *** Geldik bugüne... TUSAŞ saldırısı sonrası şunları sormak mümkün: - Bahçeli’nin açılımının mantığı, kurgu bozukluğu ayrı konu; Türkiye’ye “barışı aklından bile geçirme” mesajı mı veriliyor? - Öcalan’ın olası rol kabulüne karşı terör örgütü, “Öcalan bırakın dese bile biz silahı bırakmayız” mı demek istiyor? - PKK, başta ABD olmak üzere pek çok uluslararası gücün kullandığı bir örgüt. Ortadoğu’daki dengeler gereği, “Ola ki PKK içinde de silahı bırakalım diyen çıkar” diye insanların değil silahların konuşmasını mı planlandı? - Saldırı Ankara’nın Kazan ilçesinde olduğu sırada Erdoğan da Rusya’nın Kazan kentindeydi. Buna büyük bir rastlantı diyelim. Türkiye’nin BRICS arayışına karşı bir mesaj mı var? - FETÖ ölümünden önce çiftlik bahçesinde gömülmek istediği yeri söylemiş. Bu, ABD’nin FETÖ sonrasında da FETÖ’ye zemin olacağını gösteriyor. FETÖ bitmesin diyen güç PKK bitsin der mi? - TUSAŞ yukarıdaki maddelere karşılık gelen tek bir yanıt mı, yeni eylemler sürecinin başlangıcı mı? Bu soruların akla gelmesi bile Türkiye’nin terörle mücadelede yeni bir imtihana girdiğini gösteriyor. Son soru: Bu sorular kadar büyük düşünebilecek ve bu soruları çürütebilecek iç irade var mı?",https://www.cumhuriyet.com.tr/yazarlar/mustafa-balbay/turkiyenin-terorle-imtihani-2261874
Mustafa Balbay,Onuncu deneme!,23 Ekim 2024 Çarşamba,"Bahçeli grup konuşmasının başında ipucunu vermişti. Tarihin akışını değiştirecek bir öneride bulunacağını açıklamıştı. Ne olabilirdi? 1 Ekim’de DEM Partililerin elini sıkmak... 15 Ekim’de Öcalan’a çağrıda bulunup terör örgütünü tasfiye etmesini istemek... 22 Ekim’de, dün de Öcalan’ı Meclis DEM parti grubuna davet edip, örgütü tümüyle tasfiye ettikten sonra umut hakkı vaat etmek... Üç hafta içinde giderek yükselen bu çizgi Bahçeli’nin rastgele konuşmadığını, perde gerisinde pişmiş bir yemeği usul usul koklattığını gösteriyor. Diyelim ki, üst üste 40 düğüm olmuş bir konuya yaklaşırken önce en üst düğümden başlamak gerekir. Bahçeli belki 20. düğümden başladı! Bunun adının açılım olmadığını söyledi; haklı! Açılım ötesi bir durum. O kadar ötesi ki böyle bir konuşma yapmayı DEM bile düşünmezdi! Erdoğan’ın Bahçeli’ye destek vermesi, daha önce sorduğumuz “Ne pişiyor” sorusunu güncel kılıyor? *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önümüzdeki günlerde çok konuşacağımız bu konunun arka planını anımsatalım! Bahçeli’nin konuşmasından sonra arşivimize baktık; daha önce dokuz kez benzer süreç yaşandı. Adı kimi zaman “eve dönüş” kimi zaman “barış süreci” oldu. Hepsi yasayla yürürlüğe girdi. İlki 5 Haziran 1985’te Özal tarafından çıkarıldı. 1984’te başlayan PKK terörünün 3-5 çapulcu işi olmadığı görüldü. Yasayla teröristlerin dağdan indirilmesi hedeflendi. 157 kişi yasadan yararlandı! İkincisi yine ANAP tarafından 25 Mart 1988’de çıkarıldı. Adı “Topluma Kazandırma Yasası”ydı. Hedef binlerdi, 359 kişi dağdan indi! Üçüncüsü Nevruz’a denk getirildi. 21 Mart 1990’da “Eve Dönüş Yasası” olarak çıktı. Sayı 152 idi. PKK uluslararası bir güç oluyordu! Dördüncüsü Demirel-İnönü hükümetince 26 Kasım 1992’de çıkarıldı. Demirel’in “Kürt realitesini tanıyoruz” sözünün karşılık bulacağı düşünüldü. 393! Rekordu! Ama hedef dört haneliydi! Beşincisi Özal’ın ölümünün ardından Demirel’in cumhurbaşkanlığı, Tansu Çiller’in başbakanlığında 28 Şubat 1995’te çıktı. 409! Bu terör örgütüne yıllık katılımın bile altındaydı! Altıncısı Öcalan’ın 15 Temmuz 1999’da Türkiye’ye getirilmesiyle oluşan iklimde 26 Ağustos 1999’da Ecevit hükümetince çıkarıldı. En yüksek sayıydı ama 562’ydi! Yedincisi 24 Şubat 2000’de denendi; sadece 8 (sekiz)! Sekizinciyi AKP, iktidara gelişinin dokuzuncu ayında büyük umutlarla, 29 Temmuz 2003’te çıkardı; 353! Dokuzuncu 10 Temmuz 2014’te “Terörün Sona Erdirilmesi ve Toplumsal Bütünleşmenin Güçlendirilmesine Dair Kanun” olarak çıktı. Ertesi yıl AKP seçimi kaybetti ve tam tersi bir süreç işlemeye başladı. İktidarlar şefkatli devletle şiddetli devlet arasında gitti geldi! *** 1985-2014, 29 yılda 9 deneme... Geldik bugüne! Terörün başlangıcının 40. yılındayız! Öcalan’ın Türkiye’ye getirilişinin 25. yılındayız! Bahçeli’nin öncülüğünü ettiği açılım ötesi saçılımla yeni bir sürece girdik! Bahçeli, “Hüküm cümlem”, “Kararlıyız”, “Başaracağız, başaracağız” gibi pekiştirici sözlerle sonuç almayı dayatan bir duruş içinde! Nasrettin Hoca’ya komşuları sormuş: - Hocam abdestsiz namaz kılınır mı? Hoca, “Ben kıldım oldu” demiş! Bu süreç Bahçeli’nin “Ben dedim oldu” demesiyle yürüyecek bir süreç değil. İç barış hepimizin en büyük özlemi. Ancak Erdoğan-Bahçeli’nin bu konuda da ülkeye verebileceği bir şey yok! Onuncu deneme iktidarı sürdürmenin iyi hesaplanmamış bir çıkışı olarak görünüyor. Tutarsa devam tutmazsa ne gam!",https://www.cumhuriyet.com.tr/yazarlar/mustafa-balbay/onuncu-deneme-2260686
Mustafa Balbay,Şahsıma Mektuplar (40) Fareler ve insanlar!,09 Kasım 2024 Cumartesi,"İcraatımın, kendisini bilim insanı olarak gören dar kafalılara ufuk olması şahsımı ayrıca sevindiriyor. Sonuçta bizden bir şeyler öğreniyorlar. Onca deney meney yapıp zaman kaybedeceklerine şahsımı takip etseler daha kestirme yoldan yazacakları 3-5 sayfalık malzeme bulacaklar. Neymiş? Bir çiftlik sahibi tarlasından fareleri toplayıp çuvala koyuyor, trenle iki saat mesafedeki alım yerine götürüyormuş. Çuvalı 15 dakikada bir iyice sallayıp gözlerini dinlendiriyormuş. 15 dakika sonra bir daha... Karşısındaki merak etmiş, nedenini sormuş. Çiftlik sahibi şöyle açıklamış: - Çuvalı sallayınca tüm fareler sersemliyor. Başına ne geldiğini düşünüyor. Yanındaki farenin de şaşkın olduğunu gören rahatlıyor ama yine de neden sallandığını anlamaya çalışıyor. Durumu fark etmeye yakın çuvalı bir daha sallıyorum, her şey baştan başlıyor. Böyle yapmasam hepsi bir olur çuvalı kemirir, özgür olur gider. *** Çiftlik sahibinin bu yöntemini, yok toplumsal sonuçlar, yok insanla karşılaştırmalar gibi bir sürü enflasyon sepetini doldurmayacak laflarla tarif etmeye çalışıyorlar. Yahu biz bunu yıllardır uyguluyoruz ve yıllardır istediğimiz sonucu alıyoruz. Gelin bize sorun! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte son memleketin çözülme süreci. Toplumu öyle bir sersemlettik ki ne olduğunu, kimin neyi niçin önerdiğini, işin ucunun nereye varacağını anlamaya çalışıyorlar. Ola ki çözmeye başlarlarsa 85 milyonu bir kez daha silkeleriz. Aynı şeyleri yaparak farklı sonuç beklenmez demiş aklı evvelin biri. Biz aynı şeyleri yapıyoruz, sonuç aynı çıksa bile biz farklı ilan ediyoruz. Ne yapsak yakışıyor! Bizim ortakla işbölümü yaptık. O sağ gösterip soldan vurdu; kimsenin hayal edemeyeceği şeyi söyledi. Kırmızı bültenle arayıp adaya hapsettiğimiz terörist başına kırmızı halı serdi. Herkes bunun anlamını bulmaya çalışırken kayyum kuyusunu açtık, içine dört belediye koyduk. Suçu sabit bulunup hüküm giyen Mardin Belediye başkanına, “Koltuğunu ver, evine git” dedik. Hakkında herhangi bir hüküm bulunmayan Esenyurt Belediye başkanına, “Koltuğu ver, hapse gir, suçunun ne olduğuna sonra karar vereceğiz” dedik! CHP’li başkanı tutukladık, DEM’li başkanı serbest bıraktık. Neden? DEM’li başkanları CHP’liler ziyaret edebilsin, biz de onları aynı çuvala koyalım diye. Şimdi hukuk mukuk diyenler bunun adaletli olmadığı söyleyip duruyor. Girmeselerdi çuvala kardeşim! *** Yine kendini sosyolog sanan süsyologlar buyurmuş: Aç kalan toplum bütün değerlerini yer! Biz ne yapıyoruz? Bu sözü tersine çeviriyoruz. Aç kalan toplumu, “Bak bütün değerlerini de kaybedebilirsin, devlet elden gidebilir, din elden gidebilir” diye korkutuyoruz, o da açlığını unutuyor. Biz, “İç cebi güçlendirelim” deyip bütçe taksimini yaparken bunu elbette, “İç cepheyi güçlendirelim” diye anlatıyoruz. Milletim de bizim dediğimizi anlıyor, yaptığımızı anlamıyor! Dünyada da dengeleri son derece başarılı kurduk. İsrail’le limanda ticaret, mikrofonda hakaret! Almanya’yla Alman usulü! Parasını ver, göçmeni depola! Amerika’yla kafa tutuyormuş gibi yap, çanak tut! Rusya’yla fatura halka, doğal gazık! Suriye’yle Esed-Esad tahterevallisinde son kararı aziz dostum Trump’la veririz! Milleti ve siyaseti çuvala sokmak ya da sokmamak! İşte bütün mesele bu!",https://www.cumhuriyet.com.tr/yazarlar/mustafa-balbay/sahsima-mektuplar-40-fareler-ve-insanlar-2266681
Mustafa Balbay,Trumpon!,13 Kasım 2024 Çarşamba,"ABD’nin 47. Başkanı Donald Trump’ın yoğurdu nasıl yiyeceği 2025’in ilk haftalarına dek dünya gündeminin birinci sırasında yer alacak. Trump’ın seçim kampanyasındaki sloganı, hedefini de ortaya koyuyor: “Amerika’yı tekrar büyük yap!” Sloganın içinde ABD’nin istenen noktada olmadığı gerçeği de var. ABD’nin strateji uzmanları 21. yüzyıla şu adı vermişti: Yeni Amerikan yüzyılı! Son heceyi başardılar; Ameri-kan politikalarını hayata geçirdiler, o kadar! Amerika’ya göre Rusya ve Çin ikincil kalacaktı, ABD bütün kutupları uydulaştıracak, tek kutuplu bir dünya başlayacaktı. Küreselleşme de bunun tek sözcüklü anlatımı olacaktı. Küreselleşeceğiz diye başladılar, küreyi selleştirdiler. Şimdi Trump’ın küredeki bu selleşmeyi ne hale getireceği tartışma konusu. *** Trump’ın siyaset yapma tarzı, bütün işlere tekme tokat gireceğini gösteriyor. Bu nedenle de futbolcuların başlıca ayak güvencesi krampondan yola çıkarak bir sözcük oyunu yapılabilir diye düşündük: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Trumpon! Sert adımlardan biri göçmenlerle ilgili olacak. Günlük sıcak gelişmeler, temel konuları derinlemesine irdelemeyi zorlaştırıyor. Yüzyıllar önce köleliğin savaş-ticaret konusu olduğu dönemde insanlar yaşadıkları topraklardan koparılıp zorla Avrupa’ya, Amerika’ya götürülüyor, köle pazarında satılıyordu. Ya bugün? Milyonlarca insan kölelikten beter koşullarda bile yaşamaya razı olup Avrupa’nın, Amerika’nın kapısına dayanıyor. Akdeniz göçmen mezarlığı oldu! İnsanların doğduğu topraklarda doymasını zorlaştıran politikalar üretenler, kapılarına hiçbir göçmenin dayanmaması için her şeyi yapıyorlar. Soğuk Savaş’ın bitiminden sonra daha da vahşileşen bu duruma karşı insanlığın üretebildiği bir seçenek de yok. Trump’ın başta göçmenler olmak üzere insanlığın yararına izleyeciğini ilan ettiği bir politika da yok. *** Trump Türkiye’yi nasıl etkileyecek? Sorunun klasik yanıtı şu olabilir: Önceki dönem nasıl etkilediyse öyle olacak! Başta Rahip Bronson olayı olmak üzere Trump-Erdoğan ilişkileri kovboy kültürünün ötesine geçemedi. Sonuçlarını hepimiz yaşadık. Bunu iktidar unutturmak istese de Trump unutturmuyor. Başkanlığı döneminde 5 kez Türkiye’ye ambargo ilan eden Trump’ın yeni dönemde özellikle Ortadoğu konusunda Türkiye ile anlaşması zor görünüyor. Ayrıntılar bir yana AKP iktidarı döneminde Amerikan politikamız çanak tutmakla kafa tutmak arasında gitti geldi. Yeni dönemde daha ciddi sorunlarla karşı karşıya kalacağız. Geçmişten ders alıp benzer sorunların yaşanmaması sağlanabilecek mi? Bu soruya iktidarın vereceği yanıt büyük olasılıkla şu olacaktır: - Biz hiç hata yapmadık ki ders alalım! Sadece sonuçlarına baktığımızda: - F-35 projesi rafa kalktı, 2.5 milyar dolarımız gitti. - Rusya’dan aldığımız S-400’leri gömdük 2 milyar dolarımız gitti! Yeni dönemde asıl sorun şu: İsrail, kuzey sınırının güvenliği için Suriye’yi parçalamak istiyor. Netanyahu, Trump’tan tam destek alacak. Suriye’nin parçalanması demek kuzeyde PYD’nin özerk yapıyı ilerletmesi demek. Bunun devamı malum! Turpun büyüğünü sona sakladık ama Ankara’da konuşulanlardan biri şu: Devlet Bahçeli, PKK başta ABD olmak üzere uluslararası güçlerin kullanımından çıksın, diye riskli bir ön aldı!",https://www.cumhuriyet.com.tr/yazarlar/mustafa-balbay/trumpon-2267987
Mustafa Balbay,Değişimin 1. yılı!,05 Kasım 2024 Salı,"Bugün 4-5 Kasım 2023’te yapılan CHP 38. Olağan Kurultayı’nda yaşanan değişimin 1. yılı. Ülkede ve partilerde seçimle gelen bir yönetimin seçimle gitmesi demokrasi alfabesinin ilk harfleri arasındadır. Türkiye’de siyasi parti liderleri ya kendileri isterse ya da Azrail isterse değişiyor. CHP’nin kurultayla değişimi başarması Türkiye’yi de değiştirebileceği umudunu beraberinde getirdi. Kurultaydaki ilk oylama dikkate alındığında CHP’de iç değişim yüzde 49’a karşı yüzde 51’le gerçekleşti. Bunun anlamı şuydu: CHP’de büyük bir değişim kıl payı oldu. Önce kendi içinde değişimi oturtması, buna koşut olarak Türkiye’de iktidar ve yönetim anlayışı değişimini adım adım örmesi gerekir! Aklın yolu buydu ama bu beklenti yerel seçimlerle birleşti. 31 Mart 2024 yerel seçimlerinde elde edilen başarı beklentiyi hem yükseltti hem acilleştirdi! *** Yüksek beklentileri karşılarsanız daha da yükselirsiniz, karşılayamazsanız altında kalırsınız! 31 Mart’taki bereketli baharın ardından ne yazık ki kurak bir yaz geldi! Yerel seçimdeki yükselişin devamı genel iktidarı istemekti. Bu, zamana yayıldı. Milletin önüne böyle bir umut koymak yerine, milletin böyle bir umudu isteyip istemeyeceği dalgalanmaya bırakıldı. Seçimin hangi koşullarda olacağı elbette kâğıtta yazılı. Ancak bir de milletin gönlünden geçen var. Oraya ulaşabildiniz mi, kural da millete uyar! 31 Mart başarısı Özel’in hem gücü hem yükü oldu! Gücüydü... “Ben CHP’yi yıllar sonra birinci parti yaptım” diyerek yürüdü. Yüküydü... Toplum, “Bu başarıldığına göre demek ki devamı gelecek” beklentisine girdi. 2 Mayıs, 11 Haziran Erdoğan-Özel görüşmeleri beklentinin tam tersi bir siyasal iklim yarattı. İktidar yeni oyun kurmak için zaman kazanırken CHP’de büyük umutların yerini “Parti nereye gidiyor” sorusu aldı. 6-8 Eylül’deki tüzük kurultayı da ileriye dönük büyük bir heyecan üretmekten uzaktı. Meclis’in açılmasıyla birlikte başlayan Bahçeli açılımına CHP hazırlıksız yakalandı. Parti içi ortak akıl hemen devreye girip Cumhur’un ucu belirsiz, hedefi açıklanmayan, çerçevesiz Bahçeli açılımına karşılık güçlü bir siyaset üretebilirdi. Bu da olmadı. Esenyurt’tan sonra dün yükseltilen kayyum süreci de Saray’ın kontrollü kaoslar yaratıp siyaseti ufuksuzlaştırmaya devam edeceğini gösteriyor. *** Değişimin 1. yılına gelirsek... Değişim sürecini 29 Mayıs 2023 sabahı İmamoğlu başlatmıştı. İlk aşamada hedefine ulaştı. Ancak gelinen noktanın İmamoğlu’nun hedefi olduğunu sanmıyoruz. İmamoğlu dün siyasi parti liderlerinden randevu isteyerek belki de bir başka açılım başlattı: İmamoğlu açılımı! Bu kadar çok açılım nereye uzar? Açılımın aktörlerine bağlı! AKP, Cumhuriyetin bütün temel kurumlarını ya yıktı ya içini boşalttı ya da başkalaştırdı. Ancak işleyen bir yapı kuramadı. Cumhuriyetin kalan parçaları üzerinde ayakta duruyor. Cumhuriyet birikimlerine ganimet mantığıyla yaklaşan AKP bir anlamda asalaklaştı! Artık bu anlayışla Türkiye bir yere gidemez! CHP, içinde başlattığı değişimi tamamlayıp Türkiye’nin önüne geçmek zorunda. Şu anda bundan uzak! Yaptığı, kendisine yönelik saldırılara cevap vermeye çalışmaktan ibaret! Refleks siyaseti! Refleks, bilinçli bir hareket değildir. Başınıza bir darbe alınca bir de çelme yerseniz, ne yapacağınızı şaşırırsınız! Yarın devam edeceğiz...",https://www.cumhuriyet.com.tr/yazarlar/mustafa-balbay/degisimin-1-yili-2265184
Mustafa Balbay,Hedef CHP!,06 Kasım 2024 Çarşamba,"Dün CHP’deki 38. olağan kurultayda yaşanan genel başkan değişiminin birinci yıldönümünde görünümü özetleyip konuya devam edeceğimizi vurgulamıştık. Bahçeli’nin açıklamaları durumu biraz daha derinleştirdi, biraz daha açıklık getirdi. 1 Ekim’de başlayan Bahçeli açılımı kasımda da gündeme oturdu. Yeri geldikçe altını çiziyoruz: AKP için tek çıkış yolu, seçeneğini bitirmek. Böylece, “Yaparsam yine ben yaparım” deyip Erdoğan’ın yeniden seçilmesini sağlamak. Bu gerçeği, gözlemlerimize ve kulis bilgilerine dayalı olarak söylüyorduk. Dün Bahçeli grup toplantısında net bilgi olarak aktardı. Dedi ki: “Erdoğan tek seçenektir!” Bahçeli açılımının çerçevesi belirsiz, hedefi açıklanmayan bir süreç olduğunu yazarken biz de bunu kastediyorduk. Bütün tartışmaların ucu; Erdoğan’ı yeniden seçtirmek! *** Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet Erdoğan’ın tek seçenek olması nasıl sağlanacak? CHP’yi seçenek olmaktan çıkararak! Eğer CHP aşağı çekilirse İmamoğlu ve Yavaş’ın tek başlarına edindikleri büyük ağırlık da zor zemin bulur. Dün itibarıyla Erdoğan aday olur mu olmaz mı, önünde yasal engel var mı yok mu soruları bitti. Gündem Türkiye’nin iç konularıymış gibi görünüyor ama küresel yapı ve bölgesel planların da bir parçasıyız. CHP’nin şu gerçeği sürekli gündemde tutarak siyaset üretmesi gerekiyor: Küresel yapı Erdoğan’la devam etmek istiyor! Sadece ekim gündeminden üç örnek verelim: Erdoğan, Kazan’dan dönerken “Putin’den Esat’la beni görüştürmesi için rica ettim” dedi. Kendisinden ricacı olan bir kişiyi kim istemez! Erdoğan, Almanya Başbakanı Scholz’la İstanbul’da yaptığı ortak açıklamada, “Biz Merkel döneminden beri Almanya ile birlikte çalışıyoruz. Bugüne kadar olduğu gibi bundan sonra da gelecek bütün göçmenleri alacağız” dedi. Scholz teşekkür edip parasını da verdiklerini söyledi. Bu devirde göçmen deposu olmayı kabul edeni hangi AB ülkesi istemez! İsrail sadece Gazze’ye değil, Lübnan ve Suriye’ye de saldırabiliyorsa bunda önemli etken Suriye’nin zayıflaması. Bunu sağlayanlardan biri Erdoğan’ın politikası. Amerika’nın bölgedeki baş müttefiki İsrail’i rahatlatan kişiyi hangi ABD başkanı istemez! *** Bahçeli sürece gövdesini koyarak, Erdoğan da adaylığını koyarak devam edecek. Kayyum olayı sürecin “sopa” boyutu olarak görünüyor. Eğer DEM Parti, Cumhur’la olmazsa ya da ileride olabileceğine dair işaretler vermezse kayyum devam edecek. CHP’nin duracağı yer çok önemli! CHP elbette haksızlığa uğrayanın yanında yer alacak, bunun giderilmesi için her türlü çabayı gösterecek. Şu ortamda en büyük haksızlığa uğrayan kim? Millet! CHP buradan ayrılmamalı. Bir de kendisinden! Yavaş, CHP’nin bir ilkesinin de milliyetçilik olduğunu anımsattı. Çok haklı ama öteki ilkeler de şunlar: Halkçılık, devrimcilik, devletçilik, cumhuriyetçilik ve laiklik! Bunların tümü 21. yüzyılın gereksinimleriyle örtüşen değerler. Türkiye Cumhuriyeti 100 yılı aşıp yeni yüzyıldan gün almayı başardıysa, CHP iktidarda olsa da olmasa da bu değerlerin sağladığı temel sayesindedir. Cumhur yeni yol haritasını çizdi. Erdoğan’ın önünde iki yol var: Ya yeniden cumhurbaşkanı seçilecek ya cumhurbaşkanlığına devam edecek! Gelinen noktada bunları açıkça yazmak sorumluluğundayız. CHP bu oyunu ancak millet içinde çoğalarak, milletin gücünü arkasına alıp, güven veren bir iktidar hedefi göstererek, güçlü kadro-güçlü liderlik algısı oluşturarak bozabilir!",https://www.cumhuriyet.com.tr/yazarlar/mustafa-balbay/hedef-chp-2265561
Mustafa Balbay,‘Yurttaşlarım’,29 Ekim 2024 Salı,"Başlık Mustafa Kemal Atatürk’ün Onuncu Yıl Nutku’ndan... Atatürk “yurttaşlarım” hitabını ilk kez 29 Ekim 1933’te, Cumhuriyetin onuncu yılındaki konuşmasında kullandı. O kadar kapsayıcı bir tanım ki! Örneğin, “demokratlar” diye seslendiğinizde bir kesim kendini bu tanımın içine sokmak istemeyebilir. Ya da demokratlık tanımını kendince yapar. “İnananlar” diye seslendiğinizde herkes kendi inancına göre karşılık verir. Sözü uzatmayalım, bir ülkeyi paylaşan insanların en geniş kesimini kapsayan sözcük “yurttaşlarım”dır. Atatürk, nutkunu hazırlarken tonlarca cümle yazdı sildi, yazdı sildi. Etrafıyla paylaştı. Son şeklini verdi. Kimi sözcüklerin zamanla birleşik ya da ayrı yazılımı dikkate alındığında 170- 175 kelimelik bir metin olan Onuncu Yıl Nutku’nda Atatürk, Cumhuriyeti en büyük bayram olarak tanımlayıp kutladıktan sonra tok sesiyle haykırır: “Yurttaşlarım!” Stoklarla Sınırlı Fırsatlar Yüzlerce Ürün Vivense Şimdi Satın Al Metinde 16 kez “Türk” sözcüğü kullanır. Sonuncusu metnin bitimindedir: “Ne mutlu Türküm diyene!” Bu bir ırkın tarifi değildir. Tanımı zamana göre değişen bir millet kapsamı değildir. Kişilerin kendini tarifidir. Nereden, hangi kökenden gelirse gelsin, kendisini Türk olarak tanımlayan herkestir. Bu “yurt”taki ortak bağdır, “yurt”taşlıktır. *** Bir yurt düşünün... 17 milyonluk nüfus 1912’den 1922’ye, 10 yılda 13 milyona düşmüş. 10 yılda Balkan Harbi’nden Çanakkale’ye, Birinci Dünya Savaşı’ndan Kurtuluş Savaşı’na kadar yedi düvelle savaşılmış. Sadece cephedekiler ölmemiş; Dünya Savaşı’nın en çok sivil kaybı yaşanan toprakları olmuş. Kalanların neredeyse yarısı kör, topal, çolak, sıtmadan vereme zorlu hastalıklarla boğuşuyor. Savaşın Avrupa’daki bölümlerinde sivil göçü-ölümü yüzde 2, Anadolu’da yüzde 30. Hayatta kalan 13 milyonun yarısı bu topraklara ya yeni gelmiş ya bir kuşak önce gelmiş. Ermenilerden Rumlara Anadolu’da yaşadıkları toprakları terk edenler, Kafkaslar’dan Balkanlar’a zorlu göçlerle yüzyıllardır yaşadıkları toprakları bırakıp, aylar içinde Anadolu’ya gelenler. Eğitim mi? Sağlıklı istatistik yok. Okuma yazma bilen erkeklerde yüzde 7, kadınlarda binde 2! Ekonomi mi? Kişi başına gelir 70 dolar! Ama kişi başına düşen ulusal onur 70 bin dolarla bile ölçülemeyecek düzeyde! İşte Cumhuriyet! Onuncu Yıl Marşı’nda “On yılda on beş milyon genç yarattık her yaştan” derken gençliği zaman dilimine bağlamıyor. Bir bakıma yurttaş olma heyecanına bağlıyor. Ve onuncu yıl kutlamalarının konuklarından biri de daha bir kuşaktan kısa bir süre önce ölümüne savaştığımız Yunanistan’ın Cumhurbaşkanı Venizelos! *** Cumhuriyetin 101. yılındayız. Bugün bu topraklarda yaşayan insanların yurttaşlık bağlarıyla ileri geri oynamaya kalkanlar... İnsan eşitliğinin en onurlu tarifi olan laikliği eğip bükenler... Sanki babasının malıymış gibi Cumhuriyetin birikimlerini haraç mezat satanlar... Cumhuriyetin büyük karakteri bağımsızlığı, strateji sermayesi yapıp pazarlayanlar... Yaşamın her alanına uyarlanabilecek bir tanım vardır: Her şeyden önce, zarar verme! Önce bu güzelim ülkeye zarar vermemeyi düşünün! Önce kurumların, değerlerin içini boşaltmamayı düşünün... Sonra gerçekten Cumhuriyetin temellerinden daha ileri fikriniz varsa söyleyin! Cumhuriyetimizin 101. yılı kutlu olsun!",https://www.cumhuriyet.com.tr/yazarlar/mustafa-balbay/yurttaslarim-2262831
Mustafa Balbay,Almanya’yla mülteci pazarlığı!,24 Ekim 2024 Perşembe,"FETÖ’nün ölümü, Bahçeli’nin hedef saptıran çıkışı, Erdoğan’ın Almanya Başbakanı Olaf Scholz ile Dolmabahçe sarayındaki görüşmesinden sonra yapılan açıklamaları gündemin dışına itti. Erdoğan Suriyeli göçünün başladığı 2011 yılından bu yana uyguladığı politikayı en açık şekliyle söyledi. Bunu devam ettireceğini de üzerine basa basa vurguladı. Scholz’la yan yana gazetecilerin sorularını yanıtlayan Erdoğan, Merkel döneminden beri Almanya ile mülteciler konusunda işbirliği yaptıklarını, bunun sadece Suriye ile sınırlı kalmayacağını, Lübnan’ı da kapsadığını söyledi, ekledi: “Savaş bölgesinden gelecek herkese kapımız açıktır. Lübnan’da hele Türkmenler var, onlara da açıktır!” Scholz duruma açıklık getirdi: “Türkiye ile AB arasında göç konusunda işbirliği var. Finans yardımı yapıyoruz. Bunun sürdürülmesinde fayda var. Almanya’da suç işleyen göçmenlerin de geri gönderilmesi gerekir!” Türkçesi şu: Türkiye AB’nin göçmen deposu. Parası neyse veriyoruz. Almanya’ya sığınıp suç işleyenleri de alırsa Türkiye daha ideal bir çözüm ortağı olacak! *** Scholz, Erdoğan’a bunların karşısında ne tür sözler verdi? Üç vaatten söz ediliyor: 1- Uçak. ABD ile ilişkiler alabora olunca Erdoğan arayış içinde. ABD’yle F-35 işbirliği sona erdi. Üstelik 2.5 milyar dolarımız da gitti. Şimdi F-16’lar için çırpınış var ama sonuç yok. Almanya, Türkiye’ye Eurofigher uçağı satabileceğini ekim ayı başında açıklamıştı. Konuşulan 24 adet. 2- Para. Erdoğan’ın en çok rüyasını gördüğü şey! Şimşek nereye gitse eli boş dönüyor. AB ekonomisinin lokomotifi Almanya’nın yakacağı ışık önemli. 3- Siyasal destek. Almanya Merkel döneminden beri Erdoğan’ı destekliyor. Örneğin Alman siyasal geleneğinde seçime bir aydan kısa sürenin kaldığı ülkeye başbakan düzeyinde resim gezi yapılmaz. Merkel bu geleneği Erdoğan için birden fazla kez bozdu. Öyle anlaşılıyor ki soldan gelen Schloz da sağdan gelen Merkel’in Erdoğan’a bakışını sürdürecek! Bu üç destek Erdoğan için hayat öpücüğü demek. Almanya penceresinden bakınca benzer durum Scholz için de geçerli. Başta Ukrayna konusu olmak üzere bölgede Amerikan politikalarına teslim olan Scholz, Büyük Ortadoğu Projesi (BOP) ile ülkesinin çıkarlarını denkleştirme yolunda! Deyiş yerindeyse Almanya’nın da önceki yüzyıldan beri BDP diye kısaltabileceğimiz, “Ostpolitik” başlıklı Büyük Doğu Politikası var! Almanya başta olmak üzere AB’nin en güncel ve yakıcı sorunu “yabancılar”! Erdoğan iktidarını sürdürme ve para karşılığında büyük kolaylaştırıcı işlevini sürdürüyor! Scholz-Erdoğan basın toplantısında bir ayrıntı daha vardı. Erdoğan Suriyelilerden üç kez “mülteci” diye söz etti. Mülteci, ülkeye sığınan kişinin uluslararası hukuka göre kabul görmesi demek. Türkiye resmi açıklamalarda “düzensiz göçmen” ya da “sığınmacı” diyordu! Bu küçük kelime oyunu bile büyük bir oyun! *** Şimdi anlatacağımız senaryo ya da romandan bölüm değil. Son üç haftada Samsun, Kayseri, Denizli’deydik. Kitap fuarlarına katıldık, konferans verdik, yurttaşla söyleştik. Bir muvazzaf subay ve hemşire eşiyle konuşuyoruz. Kadın anlattı: “Eşim evlendikten bir hafta sonra Suriye’nin kuzeyine tayin oldu. Birliğe Suriye’den Türkiye’ye göçmüş bir doktor tayin etmişler. Doktor bizim Sağlık Bakanlığı’mız bünyesinde çalışma izni almış. Suriye’deki görevi beğenmedi, geri döndü. Yani kendi ülkesine hizmet etmeyi istemedi. Eşim üç yıl orada kaldı. Biz her şeyimizi üç yıl erteledik. Bu zaman diliminde semtimizde oturan bir Suriyeli ailenin dört çocuğu oldu!” Kadının son sözleri hâlâ kulaklarımda: -O dört çocuklu Suriyeli aileye baktıkça sormadan edemiyorum; biz hayatımızı üç yıl kimin için, niçin erteledik?",https://www.cumhuriyet.com.tr/yazarlar/mustafa-balbay/almanyayla-multeci-pazarligi-2261061
Mustafa Balbay,"FETÖ: Terör, operasyon, casusluk örgütü!",22 Ekim 2024 Salı,"Fethullahçı terör örgütü (FETÖ) lideri Fethullah Gülen, son kullanma tarihini doldurmadan, hesap vermeden öldü! FETÖ’nün yaşamı, üstlendiği işlevler unutulmaması gereken derslerle dolu bir süreçler bütünüdür. Emperyalizmin hedef ülkeyi tümüyle avucuna almak için en elverişli güç olarak gördüğü dini nasıl kullandığının resmidir. Halkın dini duygularını kullananların ne kadar alçalabileceğini, hainleşebileceğini gösteren çarpıcı örnektir. Bu güç parayla birleşince kimleri kapsama alanı içine alabileceğini ortaya koyan kalın bir portföydür. Devlet gücünü elinde bulunduranların nasıl bir gaflet, dalalet hatta hıyanet içinde bulunabileceklerinin çıplak halidir. Demokrasi için darbeden daha beter ne olabilir sorusunun yanıtıdır. *** FETÖ’yü ufuk turuyla sütuna yatıralım... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1970’li yılların başında örgütlü güç olduğunda Erbakan’la karşı karşıya geldi. Erbakan, sandıkla iktidara gelmeyi hedeflerken FETÖ şu yolu seçti: Sandık uzun sürer, ben altın nesil yetiştireceğim. Bu nesil devlet kurumlarını ele geçirecek, iktidar olacağım! Bu yolda darbe dönemleri dahil bütün iktidarlar onun değirmenine su taşıdı, devlet kurumlarına sızmasına izin verdiler. 28 Şubat sürecinde sızma kesilir gibi oldu. “Dini esaslara dayalı devlet kurmaya girişmek” suçlamasıyla soruşturma açıldı. Durumun ciddi olduğunu görünce 21 Mart 1999’da “lider” olarak dönme hayaliyle ABD’ye gitti. Bir kişilik Fethullahçı Terör Örgütü davası sürerken kamuoyunda “Rahşan affı” diye bilinen infaz düzenlemesiyle yargılanması 2000’de durduruldu. 7 yıl suç işlemezse yargılama düşecekti. Ancak AKP 2006’da TCK’de yaptığı değişiklikle beraat ettirdi. İşte bu tarihten itibaren derinden devam eden devleti ele geçirme operasyonuna hız verdi. 2007’den itibaren Ergenekon ve benzer kumpaslarla toplumu, temel kurumları sindirdi. 12 Eylül 2010 anayasa değişikliği referandumuyla yargıyı ele geçirdi. 15 Temmuz 2016 girişimiyle bütün hedefler kesintiye uğradı. AKP iktidara gelir gelmez FETÖ kadrolarına büyük yol ve cesaret verdiğinin temel kanıtı daha ilk aylarda bütün dış temsilciliklere gönderdiği 3847 numaralı genelgedir. Buna göre FETÖ temsilcileri artık devlet protokolünde olacaktı. Türkiye’den bu ülkeyi ziyarete eden heyetler FETÖ okullarına da uğrayacaktı! *** Erdoğan’ın FETÖ’ye ilişkin en önemli saptaması ise 15 Temmuz’dan sonra 3 Ağustos 2016’da Diyanet İşleri Başkanlığı’nın düzenlediği Olağanüstü Din Şûrası’ndaki şu sözüdür: “Bir ortak yanımız var dedik. İnanın bana aynı menzile giden farklı yollardan birisi olarak gördüğümüz bu yapının sinsi hesapların aleti, aracı, örtüsü olduğunu uzun süre görmedik, göremedik!” Oysa başta Cumhuriyet gazetesi olmak üzere bu yapının emperyalizmin maşası olduğu uzun süredir işleniyordu. Emperyalizm, araç değiştirir, amaç değiştirmez! FETÖ’nün ölümünden sonra da içinde bulunduğumuz coğrafyada bütün yönetimlerin ABD’ye biat etmesi için yöntemler geliştirilecektir. Dün Prof. Ahmet Taner Kışlalı’yı katledilişinin 25. yılında andık. 1990’lı yıllarda art arda Atatürkçü aydınların öldürülmesi 2000’li yılların iktidarı içindi. Büyük Ortadoğu Projesi’nin (BOP) operasyon ayağı FETÖ, siyasi ayağı AKP idi. BOP sürüyor mu? Evet... O zaman FETÖ’nün yerine konacak terör, operasyon ve casusluk örgütüne gereksinim de sürüyor! Bu nedenle Türkiye’de bir iktidar değişikliği sıradan bir hükümet değişikliğinden ibaret değil! CHP’nin bakması gereken pencere bu!",https://www.cumhuriyet.com.tr/yazarlar/mustafa-balbay/feto-teror-operasyon-casusluk-orgutu-2260320
Mustafa Balbay,Türkiye’yi hedefe koymak!,02 Ekim 2024 Çarşamba,"Cumhurbaşkanı Erdoğan’ın TBMM’nin yeni yasama yılında yaptığı konuşma içeride ve dışarıda önümüzdeki günlerde izlenecek iktidar politikalarının da habercisiydi. Dahili konuları sonraya bırakalım. Erdoğan’ın İsrail’in Gazze’de sürdürdüğü soykırım ve Lübnan’a düzenlediği kara harekâtına ilişkin değerlendirmelerini sütuna yatıralım. Öncelikle “yeni nesil savaş” olarak adlandırılan yöntemlerin bütün boyutlarıyla algılanmasının zaman alacağını vurgulayalım. Zaten İsrail, “Yeni başladık” diyor. Bu sütunlarda sıklıkla, “İletişim devrimini kaçırıyoruz” kaygısını dile getiriyoruz. Yeni çağ, her alanı olduğu gibi savunma-güvenlik sistemlerini de doğrudan etkiliyor. İsrail, 17 Eylül’de Hizbullah kadrolarının kullandığı çağrı cihazlarını aynı anda patlatarak bu yöntemin şaşırtarak derinleşeceğini gösterdi. Yapay zekânın da devrede olduğu öncekilerle kıyaslanmayacak bir dönem başladı. Öyle ki Avrupa’nın bile ABD-Çin arasındaki bu yarışın gerisinde kaldığını söylemek mümkün. Almanya, ABD’ye gitmeye hazırlanan gençleri özel yazışmalarından bile takip edip ikna etme yöntemine başlamış! Alman yönetimi acemi olduğu için, “Giderlerse gitsinler” sözünü daha bulamamış! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Erdoğan Meclis kürsüsünden İsrail’in Lübnan’dan sonraki hedefini aynen şu sözlerle ifade etti: “İsrail gözünü Türkiye’ye dikecek!” Girişte vurguladık, İsrail’in Gazze’de 360 gündür yaptığı tek kelimeyle soykırım. Buna karşı çıkmak insanlık borcudur. Türkiye’de büyük bir sağduyulu kesim İsrail’i ağır sözlerle eleştirdi, eleştirmeye devam ediyor. Erdoğan, Netanyahu’yu Hitler’e benzetti, Birleşmiş Milletler’in İsrail’e karşı güç kullanması gerektiğini vurguladı. İsrail’in er geç durdurulacağını söyledi. Bunları dile getirdikten sonra İslam ülkelerinin büyük bir bölümünün soykırıma sessiz kaldığına dikkat çekti. İşin püf noktası da burası. İsrail eğer İslam dünyasının parçalı olmasını sağlamamış olsaydı bu kadar densiz hareket edemezdi. Aslında ilk yapılması gereken de böylece ortaya çıkmış oluyor: Öncelikle İslam ülkelerinin birlik olmasını sağlamak, devamında da insanlığın ortak hareket etmesine öncülük etmek. Erdoğan bunun yerine sıranın Türkiye’ye geleceğini ilan etti! Şöyle dese daha Türkiyece olurdu: “İsrail, ola ki gözünü Türkiye’ye dikmeye kalkarsan... Aklından dahi geçirme!” Erdoğan bunun yerine adeta başka bir ülkeden söz eder gibi sıranın Türkiye’ye geleceğini vurguladı! Erdoğan’ın dünkü tutumundan şu anlaşılıyor: Netanyahu böyle bir açıklamada bulunsa Erdoğan hemen vites yükseltip, “Niyet ortaya çıktı” diyecek, buna göre bir siyaset oluşturacak! *** Bir cumhurbaşkanı ülkesini hedefe koymaz. Tersine böyle bir niyet besleyenlerin en etkili biçimde haddini bildirir. Daha ileri yorumlar yapmak istemiyoruz. Ortadoğu’daki savaş bir tarafında ABD’nin bir tarafında Çin’in olduğu büyük bir küresel hesaplaşmaya dönüşüyor. Arap ülkelerinin önemli bölümü İsrail’i tuttuğu için sessiz. İran şaşkın. Yeni Cumhurbaşkanı Pezeşkiyan, “ABD sözünde durmadı” gibi veciz demeçler veriyor! Suudi Arabistan, ülkesine yönelik birinci tehdit olarak İsrail’i değil, İran’ı görüyor. Çin farklı bir oyun hazırlıyor. Rusya, Ukrayna’da kendi derdine düşmüş durumda. Yarın ABD, Çin, Rusya anlaşıp yeni bir Ortadoğu paylaşımı yaparlarsa şaşırmamak gerekir. Böyle bir ortamda Erdoğan’ın, Türkiye’yi hedefe koymak yerine kendisini sorgulaması, 2005’te başlayan BOP eş başkanlığından itibaren izlediği politikayı gözden geçirmesi gerekir!",https://www.cumhuriyet.com.tr/yazarlar/mustafa-balbay/turkiyeyi-hedefe-koymak-2253548
Mustafa Balbay,Ne pişiyor?,16 Ekim 2024 Çarşamba,"Dün Ankara tarihsel bir diyaloğa tanıklık etti. MHP Genel Başkanı Devlet Bahçeli, terör hükümlüsü olarak İmralı’da hapis yatan PKK lideri Abdullah Öcalan’a çağrı yaptı, “Örgütü tasfiye et, terörün bittiğini ilan et” dedi! DEM Parti Genel Başkanı Tuncer Bakırhan da “Mademki böyle bir çağrı var. Açın kapıları, tecridi kaldırın, Öcalan’ın ne yanıt vereceğini biz de merak ediyoruz” karşılığını verdi. Bakırhan CHP’yi de bu gündemin içine sokmak için, “Sizin çözümünüz ne” sorusunu yöneltti! Bu gelişmelerin ışığında, 1 Ekim’deki el sıkmanın anlık bir refleks olmadığını, el ele vermeye kadar gidebilecek bir hedef içerebileceğini söylemek mümkün! Doğal olarak bu gelişmelerin tepesine Saray’ı koymak gerek. *** Tablo ister istemez şu soruyu akla getiriyor: Ne pişiyor? Belli ki kazanın ateşi yakıldı. İçine neler konacak, ne pişirilecek? Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet İlk bakışta anayasa pişiyor. Kazana bolca, “Darbe anayasası istemiyoruz” kondu. Üzerine renklendirilmiş, “özgürlükler” ekildi. Piştikçe, “Saray’ın dediği olur”a dönüşecek bu renkli çağrının etrafına, “anadil öğrenimi”, “yumuşak laiklik”, “gevşek kimlik tanımı” serpiştirilecek! Tuz ve biber yerine de “reisle bir kez daha” ilave edilecek. Alın size 21. yüzyılın anayasası! Yemeğin tarifini yaptık ama hazırlanışı hayli esrarengiz! Özellikle 1 Ekim’den bu yana yaşanan gelişmeler bize düne dek, “biraz ileri gibi” gelmişti. Ancak dün Bahçeli’nin Öcalan’ı muhatap almasıyla birlikte kareler tamamlanmış oldu. Ankara’da ekim başından bu yana konuşulanlar şunlar: - Öcalan’la kasım başında yeniden devlet merkezli görüşmeler başlayacak. - Öcalan’ın 74 yaşına gelmiş olması anımsatılarak bu aşamadan sonra daha farklı bir yerde yaşama olasılığı gündeme gelecek! - DEM Parti ile görüşmeler de buna paralel olarak perde gerisinde başlatılacak. - Anayasada gerek anadil öğrenimi gerekse kimlik tarifiyle ilgili tatmin edici değişiklikler yapılacak. - Laikliğin de sembolik düzeyde kalmasıyla tarikatların ve bunun siyasal uzantılarının desteği alınacak. - Yeni anayasa ya da anayasa değişikliği için Cumhur İttifakı’nın yanı sıra DEM Parti’nin 57 milletvekili, genlerinde AKP olan öteki partilerin toplamıyla birlikte 400 civarına yaklaşılacak. - Bütün bunların oluşumundaki merkezde yer alan Erdoğan’ın da bir kez daha, belki de sınırsız cumhurbaşkanı adayı olmasının önü açılmış olacak! *** Yukarıda özetlediğimiz Ankara kulisleri dünkü gelişme ile birlikte neredeyse somut bir yol haritası olarak ete kemiğe büründü. Bu süreçte Öcalan’ın, DEM Parti’nin geçmişte yaşananlar nedeniyle güvensizlik duyduğu, her şeyin yazılı olarak, kamuoyu önünde seyretmesini istediği değerlendirmeleri var. Bahçeli’nin sağladığı bu diyalog zemininden sonra bunların da konuşulma olasılığı yüksek. CHP nerede duracak? Özel, partisinin dünkü grup konuşmasında tencerenin çok sıcak olduğunu gördü ve dokunmadı! Gelinen noktada CHP’nin destek sağlamasa bile pasif durması ya da içinin karıştırılması hedeflenmiş olabilir. Bu köşenin ruhu iç barıştır. Şu Balkan sözünü sık vurgularız: Kardeşe kardeş demeyen, yabancıya efendi der! Ancak... Tam Türkiye-Irak diyaloğu güçlenip PKK daha da güçsüzleşirken... Tam Suriye’nin zayıflamasının ne işe yaradığı ortaya çıkmışken... Gündeme PKK ile muhataplığın gelmesi! Bize göre bu yemek BOP kokuyor!",https://www.cumhuriyet.com.tr/yazarlar/mustafa-balbay/ne-pisiyor-2258253
Mustafa Balbay,İmamoğlu biraz Yavaş!,15 Ekim 2024 Salı,"Son bir ayda sırasıyla Kırşehir, Gemlik, Samsun, Kayseri’de kitap fuarı, konferans, imza günü programlarındaydık. Gittiğimiz yere kendimizi de götürdük! Zaten Ankara’nın gündemi Anadolu’nun da derdi. Her yerde birinci sırada ekonomi... Kayseri’de de öyle. Üretime dayalı alanlarda faaliyet gösterenler dertli. Bir yurttaş, “Stok, ucuza bulup aracılık etmek gibi işlere girenler bir nebze para kazanıyor. Sanayide, tarımda üretim çok riskli alanlar haline geldi” diye durumu özetledi. Ekonomiye dayalı konuşmaların devamı şu cümleye bağlandı: - Kurtarın bizi! Bu nasıl olacak sorusu beraberinde önümüzdeki seçimde cumhurbaşkanı adayı kim olur çengeline takıldı. *** Bir sohbeti paylaşmadan geçemeyeceğiz... Bilgi Yayınevi standında üç aile karşımda duruyordu. Konu cumhurbaşkanı adayına gelince sordum: - Hedefe kiminle varılır? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlk, iki kişilik aileden kadın öğretmen atıldı: - Mansur Yavaş diyorum ben. Ağır abi... Daha “abi” sözcüğünün sonu gelmeden öteki uçtaki dört kişilik ailenin en büyüğü ile torun söze girdi: - Ekrem... Ekrem... İmamoğlu... O da hızlı abi! İki taraf tercihlerinin ana nedenini biri “ağır” biri “hızlı” diyerek özetlemişti. Sohbetin devamında gerekçelerini sıraladılar. Yavaş olmalıydı... Bu dönemden ancak ağırbaşlı bir duruşla çıkılırdı. İmamoğlu olmalıydı... Bu dönemi aşmak için toplum katında Erdoğan’ı yenecek bir kişi gerekliydi. Sohbet derinleştikçe taraflar orta noktayı bulmak yerine tercihlerinin haklılığını anlatmaya çalıştılar. Araya girdim: “Yavaş birleştirici güce sahip, tarafsızlık zemininde bir cumhurbaşkanı olsa... İmamoğlu icracı bir başbakanlık koltuğunda ya da cumhurbaşkanı yardımcılığı gibi bir makamda olsa, ne dersiniz?” Sohbete çevreden katılanlar da oldu. Büyük çoğunluk buna sıcak baktı! *** Yaşadığımız bir diyaloğu aktardık. İmamoğlu da Yavaş da “partim aday gösterirse” diye söze başlıyor. Bunu şöyle yorumlayabiliriz: Kimilerinin iddia ettiği gibi CHP aday göstermezse başka arayışa girecek olan yok! Bu noktada sürecin iyi yönetilmesi çok önemli. Eğer bu gidiş dalgalanmaya bırakılırsa İmamoğlu ve Yavaş taraftarları kendi içinde kemikleşebilir. İleride kırılmalar yaşanabilir. Topluma şimdiden güven veren bir yol haritasının sunulması daha sağlıklı görünüyor. Mevcut çatallaşma AKP’nin çok istediği bir durum. AKP’ye göre en güzeli Yavaş’la İmamoğlu arasında çatlak oluşması, bunun zamanla derinleşmesi. Bu olursa İmamoğlu’na yasak getirilmemesi, iki adayın birbirini aşağı çekmesi... Elbette bu oyuna gelmeyeceklerdir. Ancak sürecin dalgalanmada kalması yol kazalarına gebe! CHP’ye oy verilebilirlik oranı yüksek. Merkez sağdakiler, “CHP bize başka seçenek aratmasın” diyor. Bir Yeniden Refah Partili, “İktidar üstümüze çok geliyor. Biz Tayyip’in karşısında kim güçlüyse ona oy veririz” cümlesini çok kararlı kurdu. CHP’nin içindeki dalgalanma başka yazı konusu. İmamoğlu ile Yavaş’ın parti içindeki gücü asimetrik. Ancak oy CHP içinden değil Türkiye’den istenecek! 1974-1977 seçimlerini yaşayanlar, “Sadece isimleri konuşmak yanlış. CHP halkın yorulmadan anlayabileceği bir yol haritası sunmalı” diyor. Sonuç olarak “Aday bulamaz” denilen CHP’nin şimdiden kazanma olasılığı yüksek iki aday adayına sahip olması güzel. Yavaş ve İmamoğlu iyi bir taban da edindi. Bu iki gücü aynı kulvara sokmak şart! Kayseri’den dönerken gece karanlığında not defterine şunu yazdık: İmamoğlu biraz Yavaş ol!",https://www.cumhuriyet.com.tr/yazarlar/mustafa-balbay/imamoglu-biraz-yavas-2257883
Mustafa Balbay,"Eğitimde 3 kaygı: Güvenlik, gıda, gelecek!",24 Eylül 2024 Salı,"Yeni eğitim öğretim yılının başlamasının üzerinden iki hafta geçti, Milli Eğitim Bakanlığı temel sorunların çözümü için kolları sıvadı! Bu hızla yaz tatili başlayana dek, çözülür! Sanki hiç hesapta yokken, birden okullar açılmış da hazırlıksız yakanmış gibi bir durum söz konusu. Anlaşılan okulları arka bahçe olarak gördükleri için bahçeden içeri giremediler. Konunun kara mizah kaldıracak yanı yok ama bakanı da ciddiye almak çok zor. İki haftadır canlı yayınlarını, gazetecilerle söyleşilerini izliyoruz, okuyoruz. Bakan konuştukça sorunlar artıyor! *** Okurdan aldığımız iletilerde doğal olarak ana konu siyaset olur. Ancak son günlerde okullarda yaşanan temel sorunları bire bir yaşamış insanların hüzün dolu tepkilerini alıyoruz. Ankara’nın merkeze yakın ilçelerinden yazan bir yurttaş torununun okulundaki kirliliği, dağınıklığı görünce dayanamamış, yönetime çıkmış. Yönetim, “Bakanlık para yok, kadro yok, siz çözün, dedi. Biz de henüz çözüm bulamadık” demiş. Bunun üzerine ilçedeki ondan fazla devlet okulunu tek tek dolaşmış, hepsinde benzer sorunla karşılaşmış. Yeni Nissan Juke fırsatı Yeni Nissan Juke, 150.000 TL nakit alım indirimi ve 200.000 TL 12 ay %1,99 faizli krediyle. Nissan TR Teklif Al Bu çerçevede o kadar çok yakınma var ki. Yine Ankara’nın merkez ilçelerinden birinde ciddi bir güvenlik sorunu oluşmuş. Kadro elbet yok. Öğretmenlerin nöbetleşe kapıda görev yapması kararlaştırılmış. Yetersiz kalmışlar. Sonuçta çözümü son sınıftan erkek öğrencilerin nöbetleşe kapıda güvenlik elemanı gibi durmasında bulmuşlar. MEB’le Maliye Bakanı Şimşek arasında temizlik elemanlarının çalışacağı gün pazarlığı haftalarca bitmedi. Şimşek, “Haftada 3 gün temizlik olsun, parayı da buna göre verelim” demiş. Asgari ücret dikkate alındığında, 10 bin liranın da çok altında bir ödeme söz konusu olacak. Sormak gerekir: Bu paraya bulduğunuz çalışan kendini temiz ve dinç tutabilir mi ki okulunu temiz tutsun? *** Gerek bize ulaşan yakınmalardan gerekse yapılan araştırmalardan süzdüğümüz şu: Okullarda dersin içeriğine girinceye kadar okulun çevresinden başlayıp öğrencinin midesine kadar uzanan onlarca sorun var. Bunlardan sonra beyinleri nasıl işleyecek sorusu gündeme gelecek. O zaman da MEB devreye giriyor: - Beyinlere ne gireceğine ben karar veririm. Önce korkuyu ve biat etmeyi öğrensinler, gerisine sonra bakarız. Neresinden baksanız, kahredici bir tablo ile karşı karşıyayız. Güvenlik yok. Gıda yok. Gelecek kaygısı çok! Bunlar eksikse öğrencilere nasıl bir eğitim verilebilir? Yeri geldikçe vurguluyoruz, eğitim eşittir öğretmen! Son olarak 20 bin öretmen atamasının yapılacağı duyuruldu. Geçen hafta, güya yanlışlıkla açıklandı, geri çekildi. Teknik bir hata olmuş. Bunca hatanın üstüne teknik bir hatanın lafı mı olur? Resmi açıklamaya göre Danıştay’da atamaya ilişkin dava var. Onun sonuçlanmasından sonra 20 bin öğretmenin ataması yapılacak. Bizim tanıdığımız Erdoğan atama yapacak, Danıştay bir davayı karara bağlayamadığı için aylarca beklenecek! Tarih böyle bir şey yazabilir mi? Yazsa bile Erdoğan o tarihi tersyüz edip Danıştay’ın başına geçirmez mi? O zaman geriye başka hesapların olma olasılığı kalıyor! Eğitimi yaz-boz tahtasına çevirdiniz. Okullara neredeyse metruk yapı gibi bakacaksınız. Öğrencilerin midesine ne gireceğine değil beynine ne sokacağınıza bakıyorsunuz. Öğretmenlere masa-sandalyeden farksız davranıyorsunuz. Sizde hiç vicdan yok mu?",https://www.cumhuriyet.com.tr/yazarlar/mustafa-balbay/egitimde-3-kaygi-guvenlik-gida-gelecek-2250742
Mustafa Balbay,Tarım bakanıyla sohbet,01 Ekim 2024 Salı,"Geçen perşembe Tarım ve Orman Bakanı İbrahim Yumaklı ile DSİ’deki makamında bir buçuk saat sohbet ettik. Üretim sorunlarından çiftçiye, toprak dağılımından su kullanımına kadar ufuk turu yaptık. İlk kez böyle bir diyalog ortamı olduğu için sorularımızın çoğu çengelli kaldı ama en azından “konuşabilmek” iyidir! Önce Yumaklı’nın genel değerlendirmelerini paylaşalım: - Gıda güvenliği bir ülkenin özgürlüğüdür. - Türkiye dünyanın en verimli topraklarına, hemen her türlü üretim için elverişli toprak ve iklim yapısına sahip. Bunu çok iyi değerlendirmek zorundayız. - İklim değişikliği kendisini hissettirmeye başladı. Şiddetli sel ve şiddetli kuraklığı aynı ana yaşayacağız. Buna hazırlanıyoruz. DSİ üst yönetiminin çoğu Ankara dışında. - Suyun yüzde 74’ü tarımda, kalanı evlerde, sanayide ve diğer alanlarda kullanılıyor. Tarımda tam bir vahşi sulama var. Bunu düzene sokmanın yatırımlarını hayata geçiriyoruz. - 2001’den beri yapılmayan tarım sayımını tamamlıyoruz. Sonuçlarını 2025’te açıklayacağız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - İddia ile söylüyorum, ağustosta açıkladığımız üç yıllık yeni destek programı ile gerçek anlamda planlı ve üreticinin mutlu olacağı bir süreç başlamış oldu. *** Yukarıdaki konuların her biri ayrı yazı konusu olacak derinlikte. Yumaklı’nın “başlattık”, “planladık”, “hazırlanıyoruz” dediği adımların çoktan tamamlanmış, sonuçlarının konuşuluyor olması gerekirdi. Atılan adımların da Yumaklı’nın iyimserliği kadar olumlu sonuç verip vermeyeceğinden emin değiliz. Yumaklı, övünçle tarımsal üretimde Avrupa birincisi, dünya dokuzuncusu olduğumuzu paylaştı. Ancak bu derecelemenin, örneğin buğday ithal edip un ihraç etmeyi de içine aldığı dikkatte tutulunca, tümüyle topraklarımızın bereketini yansıtmadığı ortaya çıkıyor. Salt bu durum başarı sayılırsa bakanlığı adını, Tarım, Orman ve Tüccar Bakanlığı olarak değiştirmek gerekir! Yine sonuçlarından büyük beklenti içinde olduğu “ürün deseni” yıllardır konu edilir. Hangi ürünün nerede ekileceğini, ne ölçüde ihtiyaç duyulduğunu, dünya pazarı içindeki yerini öngörmek hele günümüz olanaklarıyla artık zor değil. Bunun başlatılması güzel ama ne ölçüde yaşama geçeceğine dair endişeler var. Görüşünü aldığımız üretici temsilcileri atılan adımı olumlu buluyor, sonuçları için yorum yapmayı erken buluyor. Bütün mesele tarımın içindeki kesimlerin kendini güvende hissetmesi ve mutlu olması. Tarım yaşı 56’dan 58’e çıkmışsa, bu düşündürücü! Bu durumda yakında tarım aletleri arasına asa ve bastonu da koymak gerekir! *** Yumaklı, Sencer Solakoğlu’nu örnek gösterip bilinçli, planlı üretimin içinde olan kesimlerin artması için uğraştıklarını vurguladı. Genç çiftçilere sağlanan özel desteklerin altını çizdi. Bakan ağzımıza bir parmak bal çaldı demek de abartı olmaz. Bizden önceki misafiri Ardahan heyetiymiş. Çayın yanında 2 dilim ekmek, 2-3 çay kaşığı yöre balı tattık. Tarih hep savaşlar, sonuçlar ve silahlarla anlatılır ama biraz kazıyınca altından mutlaka tarım-gıda çıkar. 2500 yıl önceki Troya savaşlarının asıl nedeni Karadeniz tahılının Ege’ye güvenli taşınmasıydı. Napolyon, Moskova’yı ele geçirdi ama Ruslar kenti boşaltırken buğday ambarlarını yaktığı için kısa sürede terk etmek zorunda kaldı. Yumaklı’nın yeni destek politikasından beklentilerine, “Hamama gider kurna beğenmez, düğüne gider zurna beğenmez” tarzında yaklaşmak istemedik. İzleyip sonuçlarını paylaşacağız.",https://www.cumhuriyet.com.tr/yazarlar/mustafa-balbay/tarim-bakaniyla-sohbet-2253176
Mustafa Balbay,Oturum kapalı Plan açık!,08 Ekim 2024 Salı,"Hamas’ın İsrail’e yönelik saldırısıyla başlayan, İsrail’in soykırıma dönüşen karşı saldırılarıyla devam eden vahşi sarmal birinci yılında. 7 Ekim 2023’ten beri bir an önce durmasını istediğimiz ateş tam tersine Lübnan’a da sıçradı. Olay İsrail-Filistin sorunu olmaktan öte, öncelikle Ortadoğu’nun, çarpan etkisiyle tüm dünyanın güvenlik sorunu haline geldi. Böylesi durumlarda elbet insanlıktan, ölümlerin durmasından, barışın bir an önce inşa edilmesinden yana olmak gerekir. Bunu yaparken sağduyunun, yurtseverliğin gereği şudur: Öncelikle kendi ülkenin zarar görmemesi için çaba harca! Bu bencillik değil, yönetenlerin ülkelerine karşı sorumluluğudur. *** Erdoğan’ın sergilediği tutum, Türkiye’yi çözümün değil sorunun parçası haline getirmekte. 1 Ekim’de TBMM’nin açılışında yaptığı konuşmada, İsrail’in Lübnan’dan sonra gözünü Anadolu’ya dikeceğini söyledi. Lübnan’ın, Gazze’nin Türkiye’ye ne kadar yakın olduğunu anlatmak için Hatay’dan uzaklıkları saydı. Yani, “Tehlike çok yakınımızda, bize de gelecekler” diyordu. DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Erdoğan’ın bu söylemi, bir haftadır AKP’nin tam resmi yayın organlarında altyazılı belgesel havasında sürekli yayımlanıyor. Bu durum da gösteriyor ki 14-28 Mayıs 2023 genel seçimlerinde “beka sorununu” öne çıkaran Erdoğan önümüzdeki seçimde “İsrail sorununu” ilk sıraya koyacak! Özel, Erdoğan’ın konuşmasına, “Durum bu kadar ciddi ise Meclis’te kapalı oturum yapılsın” yanıtını verdi. Tam Erdoğan’ın aradığı yanıt! Hemen üzerine atladılar, son anda değişiklik olmazsa Meclis’te bugün kapalı oturum var. Bu aşamadan sonra CHP’nin izlemesi gereken siyasetle ilgili önerimiz şu: Ne küçümsemeli ne AKP’nin dümen suyuna girmeli! Bıçak sırtı bir durum. 14-28 Mayıs 2023’te AKP-MHP’nin “beka sorunu” siyaseti o kadar çirkin boyutlara vardı ki Kılıçdaroğlu’nun “Yine baharlar gelecek” videosunun içine montajla terör örgütü yöneticisini koydular. CHP, Erdoğan’ın da montaj olduğunu kabul ettiği bu kirli kampanyayı göğüsleyemedi. Şimdi de her türlü montaj-kurguyu yapıp benzer siyaset izleme olasılıkları yüksek. Özel’in gizli oturum önerisi bu açıdan CHP’nin elini güçlendirebilir, “Biz sorunu küçümsemiyoruz” deme hakkı getirir. Ancak bu yetmez. AKP’nin Ortadoğu’daki çok yüzlüğünü ortaya sermesi gerekli. İki madde önerelim: Suriye’nin güçsüzleşmesi en çok kimin işine yaradı? İsrail’in... Suriye’nin güçsüzleşmesinde en önemli etken neydi? AKP’nin “Esad’ın günler sayılı” politikası! Büyük Ortadoğu Projesi’nden (BOP) en kazançlı kim çıkacak? İsrail! BOP’un eş başkanı kim? Erdoğan! Başka yorum yok! *** 14 Mayıs’ta seçim ikinci tura kalınca 28 Mayıs öncesi Erzurum’a gitmiştik. Paşalı köyü çıkışında Kara Fatma’nın torunu Hasan Koçan yolumuzu kesmiş, şöyle demişti: “Üç şey söyleyeceğim; vatan, vatan, vatan... Biz beka sorunu olduğunu düşünürsek çarık giyer çöp yeriz ama vatanı böldürmeyiz! CHP bunun farkında değil!” AKP-MHP propagandasının gücünü görmüştük. Dün Koçan’ı aradık, İsrail’in Anadolu niyetini sorduk. Şu yanıtı verdi: “İsrail bunu yapamaz. Niyetlenirse kovmak için orduya bile gerek yok. Millet halleder. Annem 85 yaşında bastonunu kullanır, ben elime geçenle karşılarına çıkarım... Ama şunu söyleyeyim, sözde Büyük Kürdistan projesi İsrail projesidir!” 7 Ekim’in birinci yılında AKP, Türkiye’yi Avrupa’nın değil Ortadoğu’nun parçası yapmak istiyor. Bu BOP’un planı! Bütün mesele bu! Bugünkü oturum kapalı ama plan açık!",https://www.cumhuriyet.com.tr/yazarlar/mustafa-balbay/oturum-kapali-plan-acik-2255597
Mustafa Balbay,Şahsıma mektuplar (38) Göçmenbank!,12 Ekim 2024 Cumartesi,"Sonunda dünyanın en hareketli, en üretken, en değişken bankasını kurdum. Bu öyle bir banka ki her an her amaç için kullanabiliyorsun. Nakit kredi gibi. Maliyeti ne kadar yüksek olursa olsun, üzerine almadan hemen başkasına yükleyebiliyorsun. Hareketli dediğim şu; banka ayaklı! Her an her yere gidiyor. Gece gündüz demiyor. Üretken dediğim şu; yakıt olarak biraz ekmek-su veriyorsun, her türlü üretimin içine katıyorsun. Değişken dediğim şu; sadece üretimde yok, yönetimde de var. Yönetim derken kendini yönetecek olanları seçmesini sağlıyorsun. Yani şahsımı seçmesini! Şimdilik oran düşük ama ileride daha yoğun biçimde seçmen olarak da kullanabileceğim bir banka! *** Bankanın adı kısaca şöyle: Göçmenbank! Memleketin her yerine eşit olarak götürdüğüm en büyük hizmet, göçmenbankı bütün illere yaymak oldu. Göçmenbank haritasına baktım Bayburt’a bile şube açmışız. Hatay, Gaziantep, Şanlıurfa, Mersin gibi illerimizde nüfusun yüzde 50’sine doğru gidiyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Maşallah her yerden geliyorlar. Sınırlarımız oldu kevgir... Herkese diyoruz gel gir! Dünyanın her yerinden insan alma sanatında Mevlana’yı bile geçtik. Kim olursan ol gel diyoruz. İster mazlum ol, ister katil ol, ister hırsız ol, ister ülkenden kovulmuş ol, ister benim ülkemi beğenmeyip Avrupa’ya gidecek ol, ister ülkeme rejim ithal etmeye hevesli ol... Kim olursan ol, gel! Mevlana demişken yazmadan geçemeyeceğim... Biz Mevlana’yı o kadar iyi hazmettik ki şimdi onu aşmanın yollarını ürettik. Fakirden alıp zengine vermede akarsu gibiyiz. Hak, hukuk, adalette ölü gibiyiz. Hazinemizi büyütmede deniz gibiyiz. Kirli çamaşırlarımızı kurutmada güneş gibiyiz. Tapu ve kadastro işlerinde toprak gibiyiz. Çalışanlara ve emeklilere hakkını vermede gece gibiyiz. Halkımıza hangi yüzümüz lazımsa onun gibiyiz! Mevlana yaşasa bizden öğreneceği çok şey vardı. Göçmenbank işinde şahsımı tebrik eder, Şems’i bana şikâyet ederdi. “Senin gibi Şems’im olsun, ne hırka isterim ne şemsiye” derdi! *** Mevlana’yı yakında göçmenbankı anlatırken kullanacağım için biraz söz edeyim dedim. Kimi kendini bilmezler ileri geri laf ediyor. Yok memleket nüfus işgaline uğramış, yok iç barış bozulacakmış! Bozulursa bozulur. Yeter ki şahsım düzeni bozulmasın! Şahsım düzenini memleketin bekasına denk getirdim; böylece şahsıma laf eden memleketin geleceğine, huzuruna, refahına, her şeyine karşı çıkmış demektir. Karşı çıkan artarsa göçmenbankın bir bölümünü hemen seçmenbank yapacağım. O zaman görecekler misakı da milliyi de! Memlekette herkesi çıkarcı yaptım, kendi çıkarı devam eden ötesine bakmıyor. İş alemine de göçmenbankı gösterip seslendim: - Alın size ucuz emek gücü. Alın size emekbank! Evire çevire kullanıyorlar. Çalıştırma yaşı 6’ya inmiş ama olsun! Avrupa’yı da kapsama alanım içine soktum. Herifler acemi, cesaretsiz... 3-5 bin göçmen gelince telaşlanıyorlar. Bizdeki milyonları görünce “Parası neyse verelim, sizde kalsın” diyorlar. Arada Edirne’ye göçmen seferi düzenletip “tehditbank” olarak kullanıyorum! Yerine göre kaosbank da olur, bunu karıştırmayalım! Memlekete dünyanın insanı girmiş “İsrail de girebilir” deyince herkes “Olur mu olmaz mı” tartışmasına girdi! Şahsım bunlarla oynamasın da ne yapsın! Bu kerizbank sakinlerini de sonra anlatırım!",https://www.cumhuriyet.com.tr/yazarlar/mustafa-balbay/sahsima-mektuplar-38-gocmenbank-2256991
Mustafa Balbay,Şahsıma mektuplar (37) Bir gece ansızın gelebilirler!,05 Ekim 2024 Cumartesi,"Bu hafta korku ve dehşet dolu bir ulusa tersleniş konuşması yaptım. Meclis’imin açılışı nedeniyle vazifesini verdim. Şöyle iri ve diri bir anayasa çalışması yapmalarını tavsiye ettim. Anayasa olur olmaz ayrı konu; ekonomi konuşulmasın da ne konuşulursa konuşulsun. Şahsım olarak anayasanın ilk dört maddesiyle ilgili sorunum yok dedim. Zekeriya kardeşim tam bir yıkıcıoğlu gibi konuşmaya devam ediyor. Anayasayı tümden reddeden yıkıcıoğlunu, “Anayasanın değiştirilemez maddesi olmamalı” dedirterek en özgürlükçü kişi kimliğine sokmak iyi kafa karıştırıyor! Devlet kardeşim de DEM’lilerin ayağına giderek iyi altlık yaptı. Onlara şirin gelecek kimi maddeler koyacağımızı, Cumhur ortağımın buna olumlu bakacağını hissettirmiş olduk. Eskiden DEM deyince cehape demleniyor derdik. Şimdi muhabbet dolu çay demleniyor deriz, demokrasinin ilk hecesi deriz! Sonuçta bana aday olacağım bir anayasa lazım, o da bu seçimde lazım! *** Yeni yasama yılımda bazı söylem değişikliklerinin şart olduğunu gördüm. Geçmişte kullandığımız “beka sorununu” yenileyip, üzerindeki son kullanma tarihini değiştirmek yararlı olmayacak. Çay demleme işine de su koyar. Bunun yerine “bela sorunu” daha iyi gider diye düşündüm. Stoklarla Sınırlı Fırsatlar Yüzlerce Ürün Vivense Şimdi Satın Al Ulusa tersleniş konuşmamda adını koydum: İsrail bir gece ansızın gelebilir! Eskiden biz komşulara, “Bir gece ansızın gelebiliriz” diyorduk ama geçmişte bu nakaratı diye diye eskittik. Şimdi tersine çevirdik! Gözlerini bize diktiler, her an gelebilirler! “Vaat edilmiş topraklar” diye bir hezeyana kapılmışlar. Gerçi binlerce yıl önce yazılmış ama olsun, bana şimdi lazım oldu! Bunun büyük bir bela olduğunu işlemem lazım. Böylece Erbakan hocanın oğlundan daha büyük İsrail düşmanlığı yapıyor gibi görünerek ona giden oyları da toparlarım. Adım adım yazmakta olduğum, önümüzdeki nesillere bırakacağım dev eserim Şahsımname’de durumu şöyle izah ediyorum: Millete ya coşku vereceksin ya korku! Gönül elbet birinciyi arzu ediyor. Togg diye bir aracımız, KAAN diye bir uçağımız oldu diye coşturduk ama sokaklarda Togg’u havada KAAN’ı göremeyince ister istemez, “Nerede bu KAAN Togg, boş laflara karın tok” gibi bir durum çıktı. İçi boş olsa bile milleti coşturmak bir dönem iyi geldi. *** Şimdi korkutma zamanı! Korku o kadar güzel, o kadar etkili, o kadar sonuç alıcı bir silah ki! Çektin mi herkes siniyor. Milletim ne güzel söylemiş: Eldeki bir, daldaki ikiden iyidir! Azıcık aşım dertsiz başım! Milletime azla yetinme duygusunu Diyanet İşleri başkanım aracılığıyla da yerleştiriyoruz ama arada teröristler çıkıyor. “İlle de hakkımızı istiyoruz”, “Başkan bizi Audi ile avudi” diyor! İşte onlara iyi bir korku verdin mi, en azından bir bölümü siner! Öyle siner ki başka bir şey düşünemez! Ben sinerji diye buna diyorum! Sinerjinin başka ne anlamı olabilir ki! Bir dönem şahlanıyoruz dedim! Olmadı! Şimdi ahlanıyoruz! Ekonomiyi nasla unutturamadık, yasla unutturacağız! Milletime, “Biz aç da kalırız, sen yeter ki bela sorununu çöz” dedirteceğiz! Bela o kadar büyük ki bir gece ansızın gelebilir! Çare, şahsımın etrafında kenetlenmek!",https://www.cumhuriyet.com.tr/yazarlar/mustafa-balbay/sahsima-mektuplar-37-bir-gece-ansizin-gelebilirler-2254707
Mustafa Balbay,‘Devlet baba’nın çocukları!,26 Eylül 2024 Perşembe,"11 Eylül günü bu köşenin başlığı şuydu: Narin aynamız! Narin cinayetini irdelerken olayın bütün yönleriyle Türkiye’nin bir aynası olduğunu vurgulamıştık. Şimdi de 19 yaşında, kayda geçmiş 26 suçu bulunan Yunus Emre Geçti hepimizin gözüne ayna tutuyor. Ailesi ona Anadolu’nun muhteşem 13. yüzyılının büyük ozanı Yunus Emre adını vermiş. “Bir kez gönül yıktın ise/ Bu kıldığın namaz değil” diyen Yunus Emre’nin. “Ben gelmedim kavga için/ Benim işim sevgi için” diyen Yunus Emre’nin. Bütün çocuklar gibi o da Yunus Emre doğdu. Tertemiz. Dünyaya, çevresine sevgiyle bakan. Her gördüğünü merak eden, soran... Sonra üniversiteye kaydedileceği yaşta 26 suç kaydına sahip, medyadaki yaygın ifadeyle “suç makinesi” Yunus Emre oldu! İlk suçu kaç yaşında işlemiş diye baktık, “çocuk yaşta” kaydı var. Demek ki 12 yaşından küçükken. Suçların her biri ötekini tamamlıyor: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Uyuşturucu ticareti, uyuşturucu kullanma, kasten yaralama, cinsel taciz, yağma, gasp, çocuğa cinsel istismar, hırsızlık, mala zarar verme! *** Bu suçlardan defalarca ifadesi alınmış, hakkında işlem yapılıp serbest bırakılmış, bir süre hapiste kalmış, yine serbest bırakılmış. Önce şu istatistiği paylaşalım. Türkiye’de hapse giren kişilerin yüzde 40’ı yeniden hapse giriyor. Yüzde 30’u da aynı suçu işlediği için yeniden cezaevine konuyor. Yunus Emre de öyle! Türkiye’de yaşı Yunus Emre’ye yakın, ondan daha küçük yüz binlerce kişi “kayıp”! Yani ne okulda ne işte! Muhtemel bazıları Yunus Emre’nin durumunda! Yunus Emre 27 yaşındaki polis memuru Şeyda Yılmaz’ı gözaltı ortamında iken şehit etti, annesi Pınar Geçti’yi de yaraladı. Annenin şu feryatlarını “devlet baba”yı temsil edenlerden ne kadarı duymuştur: - O kadar karakollara gittim, oğlumu ihbar ettim. Madde kullandığını, satış yaptığını söyledim. Niye devlet bunu götürmedi? - Bir anne böyle bir şey olsun ister mi? Beni de yaraladı. Bir de kızım var, şimdi onun peşindeyim. - Keşke o polis öleceğine ben ölseydim. O kurşunlar bana gelseydi. - Kaç defa savcılığa gittim. Uzaklaştırma verdiler. Devlet bu madde işini çözsün! - Yakalandığı gün de yine ben ihbar ettim. Ben de ilaç kullanıyorum! *** Devletin “sosyal devlet” olduğu, toplumun bir nebze “sosyal toplum” olduğu bir ülkede Pınar annenin feryadının herkesi ayağa kaldırması gerekirdi. 8 yaşındaki evladının ölümünden sorumlu tutulup tutuklanan anneden 19 yaşındaki evladının tutuklanması için devlete yalvaran anneye! Herkesin sorduğu soru şu: - Böyle bir kişi niçin dışarıda? Soruda elbette haklılık payı var ama öncelikli sorunun şu olması gerekmez mi: - Ne oldu bize? - Aramızda kaç Yunus Emre Geçti var? Sanki Yunus Emre’yi çöp poşetine koyup tutuklayınca her şey çözülmüş olacak. Sanki Yunus Emre bir daha güneş yüzü görmezse bir daha böyle suçlar işlenmeyecek! Oysa asıl soru “devlet baba”nın nerede olduğu! Asıl soru okulların karşısında, çevresinde yuvalanan uyuşturucu satıcılarının nasıl bu kadar rahat “çalışma ortamı” bulduğu? Asıl soru Pınar annenin feryatlarının niçin duyulmadığı! Yunus Emre şimdi hapiste “ağabeylerinden” henüz işlemediği suçların inceliklerini öğrenecek!",https://www.cumhuriyet.com.tr/yazarlar/mustafa-balbay/devlet-babanin-cocuklari-2251424
Mustafa Balbay,Özel: ‘Zemin Meclis’tir!’,17 Ekim 2024 Perşembe,"Dün Ankara’da yaşanan siyasal depremi görünen boyutuyla, perde gerisindeki gelişmeleriyle, yakın gelecekteki olası beklentilerle paylaştık. Bahçeli’nin Öcalan’ı muhatap alması, Bakırhan’ın bu muhataplığın gereğini istemesi, Özel’in gelişmeleri olumlu bulduğunu ifade edip düşüncelerini Güneydoğu gezisinde açıklayacağını vurgulaması çok sıcak bir kasım ayının gelmekte olduğunu gösteriyor. Burada ana kolaylaştırıcı Bahçeli. Yeni anayasaya DEM Parti’nin de destek olmasını sağlayacak maddelere evet diyebileceğini gösteren davranışlarda bulunup demeç vermesi bunun başlıca göstergesi. Meclis matematiğine baktığımızda AKP, CHP’nin katılımı olmadan en azından referandum hedefli bir çalışma yapabilir ama bunu topluma anlatması kolay olmaz. Bu nedenle CHP’nin tutumu önemli... *** CHP Genel Başkanı Özgür Özel’le son gelişmeleri konuştuk. Sorularımıza verdiği yanıtlar şöyle: - Devlet Bahçeli’nin el sıkma ile başlattığı diyalog ortamını iki bakımdan önemsiyorum. Birincisi Türkiye için yararlı. Kutuplaşma yeter artık. İkincisi benim başından beri vurguladığım normalleşme işte buydu. Konuşabilmek, birbirimizi dinlemek. Bu, tarafların birbirine teslim olduğu ya da olacağı anlamına gelmez. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al - CHP olarak oyunun dışında değiliz. Ancak her şeye katılmak ya da parçası olmak durumunda da değiliz. Asırlık CHP’nin Türkiye’nin temel sorunları için gösterdiği başlıca adres Meclis’tir. Çözüm yeri TBMM’dir. Zemin Meclis’tir. Burada bütün sorunları konuşabiliriz. - Ağustos ayı ortasında Selahattin Demirtaş’ı ziyaret edecektim. Ayağım kırılınca uygun olmaz diye düşündüm. Şimdi ziyaret edeceğim. - Diyarbakır’dan Van’a 6 Güneydoğu ilini gezeceğim. Gelişmeleri orada ayrıntılarıyla konuşacağım. Bu iller bizim çok partili hayata geçtikten sonra da uzun süre birinci parti olduğumuz iller. - Bütün mesele beş kelimelik tanımı yaşama geçirmek. Türkiye Cumhuriyeti laik, demokratik, sosyal, hukuk devletidir. Bu bağlamda anayasanın ilk dört maddesi tartışma dışıdır. - Bu süreçten öncelikle Türkiye’nin ve devamında CHP’nin aleyhine bir sonuç çıkmaz, çıkmayacak. Bunu kesin bir şekilde ifade ediyorum. Kaygılanma Türkiye, CHP var, diyorum. - 1 Ekim’de başlayan genel diyalog ortamı 29 Ekim’de bir liderler zirvesiyle neden taçlanmasın. Olabilir. Buluşalım Atatürk’ün evinde. Çay partisi şeklinde olur, bir zirve olur... Biz varız. Biz bütün partilerle görüşebilen parti olarak bunun herkesi kapsamasından mutlu oluruz. - Halen tartışılmakta olan Erdoğan’ın BOP eş başkanlığı ve benzeri konulara partisel çıkarlar gözeterek yaklaşmayacağız. Ülkemizin çıkarına bir ilerleyiş olursa bunu da kamuoyu ile paylaşıp değerlendireceğiz. - AKP kafasındakileri toplumda en çok kabul görme olasılığı olan Numan Kurtulmuş aracılığıyla dillendirmek istedi, elinde patladı. Dilerim yeni adımları daha dikkatli atarlar. *** Yer tasarrufu için Özel’e yönelttiğimiz soruların sadece yanıtlarını aktardık. Özel, savunma sanayi için olduğu açıklanan yeni vergilerin geri  alınmasından memnun. “Öncesinde demiştik. Bunun kabul edilebilir yanı yoktu. İnandıramadılar” değerlendirmesini yaptı. CHP 2025 yılı bütçesini önceki yıllardan daha farklı şekilde yoğun takibe almaya hazırlanıyor. Yeri geldikçe vurguluyoruz. AKP’nin vergi salmak, fakirden alıp zengine vermekten başka topluma verebileceği bir şey kalmadı. Temel konulara parti çıkarlarını gözeterek getirdiği çözümler kabul görmüyor. Artık toplumun yanıtını aradığı, “İktidar ne yapacak” sorusu değil. Şu: - Yeni gelen ne yapacak?",https://www.cumhuriyet.com.tr/yazarlar/mustafa-balbay/ozel-zemin-meclistir-2258581
Mustafa Balbay,Ufuksuzluk!,10 Ekim 2024 Perşembe,"TBMM’deki gizli oturum, öncesi ve sonrasıyla siyasetin ne kadar ufuksuz olduğunu, daha doğru anlatımla sadece kendi çevresini seçebilecek kadar körleştiğini gözler önüne serdi. İktidar varlığını sürdürmeyi ülkenin beka sorunu haline getirme arayışında! Erdoğan, MÖ 1312 yılında, yani günümüzden 3336 yıl önce indirilmiş olan Tevrat’ta yer alan “vaat edilmiş topraklar” tanımını Türkiye için yeni bir tehdit olarak öne çıkarıp gündemin birinci sırasına sokmayı başardı! Başkentte devletin güvenlik katlarında Türkiye’yi tehdit eden ülkeler, unsurlar, gelişmelerle ilgili değerlendirmeler olur. Yerine göre raporlar hazırlanır karşı stratejiler üretilir. Bu tür bilgilerden haberdar olabilecek kişilere sorduk. İçeriğini bilmesek bile en azından böyle bir yaklaşım var mı diye. Şu yanıtı aldık: - Son 25 yılda bu yönde, İsrail’in Türkiye için tehdit oluşturduğuna dair hiçbir değerlendirme olmadı! İsrail, Türkiye’nin aleyhine, kendi lehine olduğunu düşündüğü kimi gelişmelerde Türkiye’nin karşısında yer almış olabilir ama doğrudan, Erdoğan’ın ilan ettiği korkuya benzer bir tehdit olmadığı bilgisi var. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet *** Özel’in kapalı oturum sonrası yaptığı, “Hiçbir yeni bilgi yoktu” açıklaması da yukarıdaki durumu doğruluyor. Türkiye’ye yönelik doğrudan tehdit olup olmadığı bir yana, yaşadığımız durum zaten Türkiye’nin aleyhine sonuçlar veriyor. Bunun da tek sorumlusu var; iktidar! AKP, işbaşına gelirken Türkiye’nin önüne bir hedef koymuştu: “Türkiye’yi AB’ye sokacağız!” Gelinen noktada yaptığı şu: Ortadoğu’yu Türkiye’ye soktu! İşte en sıcak haber: İsrail’in Lübnan saldırısından sonra 400 bin kişi ülkeyi terk etti, Suriye’ye sığındı. Soralım: Göç dalgası devam ederse kuzeye doğru gittikçe nereye varacaklar? Haritaya bakınca gayet kolay anlaşılacağı gibi Türkiye’ye! Afganistan, İran, Irak, Suriye derken Lübnan eksik kalmıştı. Bunun da yolda olduğu görülüyor. 7 Ekim 2023’te başlayan saldırıların ardından ABD Dışişleri Bakanı Blinken’ın bölgeye yaptığı gezi sonrasında Türkiye’ye şunu önerdiği duyulmuştu: “Gazze’den 500 bin Filistinliyi siz alın... Maddi katkı yaparız!” Bunun Türkçesi şu: “Ne kadar para istiyorsanız verelim, biraz da Filistinli alın!” Aslında Saray’ın aklına yatmıştı ama “Filistin toprakları terk edilmiş oldu” cümlesinin aleyhte olduğunu düşündüler! *** Gelinen noktada İsrail’in Türkiye’ye doğrudan tehdidi yok ama iktidarın izlediği politika çok tehlikeli. İsrail basını Türkiye’deki gelişmeleri yorumsuz haber yapmakla yetiniyor. Birileri çok istiyor ama İsrail’de “Bize vaat edilen topraklar” diye başlayıp Türkiye’nin adının geçtiği güncel bir metin yok! Buna karşın AKP’li Cumhurbaşkanı Erdoğan dünkü grup toplantısında İsrail söylemini devam ettireceğini gösterdi. Özel’in izlediği politika ise zikzaklı. Önce “Durum ciddi ise kapalı oturum yapalım” dedi. Sonra “Hiçbir yeni bilgi yok” dedi. AKP’ye endeksli açıklamalar yapmak yerine parça parça söylediği gerçekleri derli toplu bir stratejik bakış olarak sunabilirdi. Ne yazık ki kendisini tartışmanın ortasına koyan açıklamalar öne çıktı. Eleştirilere, “Kaybedersem ben kaybederim” yanıtını verdi. Hayır... CHP genel başkanlığı şahsi koltuğunuz değil sevgili Özel. AKP çökerken altında kalmayın! O zaman hepimiz kalmış oluruz! AKP’ye en sert yanıtı verirken bile AKP’nin parçası olursunuz! AKP’nin kapsama alanından çıkıp Türkiye’ye yeni bir ufuk sunun!",https://www.cumhuriyet.com.tr/yazarlar/mustafa-balbay/ufuksuzluk-2256273
Mustafa Balbay,Kadro ve Ticaret Bakanlığı!,09 Ekim 2024 Çarşamba,"Dün TBMM’de İsrail’le ilgili kapalı oturum yapıldı. Oturumun öncesi ve sonrasında doğal olarak gündem İsrail merkezliydi. Önemli bir yeri de şu soru tutuyordu: - İsrail’le ticaret sürüyor mu? İktidar tarafından yalanlanmayan haberlere, bilgi ve belgelere göre İsrail’le ticaret dolaylı, üçüncü ülkeler üzerinden de olsa devam ediyor. Ticaret Bakanı Prof. Dr. Ömer Bolat’ın konuya ilişkin bir yıldır yaptığı açıklamalar kuşkuları gidermek yerine güçlendirdi. Önce “Sadece Filistin’le ticaret var” dedi. Savaş malzemesi olarak da kullanılan ürünlerin Filistin’e nasıl girdiği sorulunca “İsrail üzerinden” dedi. Bunun mümkün olmadığı anlaşılınca ticaretin tümüyle kesildiği açıklandı. Dün de Özgür Özel yeni belgelerle İsrail’le ticaretin sürdüğünü söyledi. *** Bugün konumuzun ekseni Ticaret Bakanlığı ama başka boyutuyla. 2018’de göreve başlayan Ruhsar Pekcan’ın eşi Hasan Pekcan’la birlikte kurdukları şirket aracılığıyla kendi bakanlığına dezenfektan satması makamın itibarını hayli kirleten bir durum olmuştu. Sonraki bakan Mehmet Muş, tez elden ne yapar diye beklendi ama o da zamanının çoğunu tez yazmakla geçirdi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2023’te Ticaret Bakanlığı’na atanan Prof. Bolat MÜSİAD kökenli. MÜSİAD başkanlığı yaptı ama çok az kurumda çalışmadı desek yeridir. Çalıştığı kurumlar bir A4’ü dolduruyor. Bolat döneminde tıbbi sekreter Aynur Tuncar’ın personel genel müdürlüğü daire başkanlığına atanması haber değeri taşıdı ama etik değer taşımadı. Halen görevde! Bakanlıkta bu tür paraşüt, üç adım atlama, yüksek atlama usulü atamaların münferit olmadığı anlaşılıyor. Örneğin şeflik sınavında başarılı olamayan 2 yıllık Silifke Taşucu Meslek Yüksek Okulu mezunu Özlem Ceylan’ın özlük hakları bakımından daire başkanının eşiti olan özel kalem müdürlüğüne asaleten atanması... Medipol Üniversitesi’nde sekreter Emine Hıdır’ın aynı şekilde bakanlık müşavirliğine atanması... 2 yıllık kıdemsiz ticaret uzmanı olan Kutgün Sinan’ın Avrupa’nın önemli merkezlerinden, 10 yıllık kıdem gerektiren Amsterdam’a ticaret ataşesi olarak atanması... Danışman Sedat Karaoğlu’nun bakanlıkta 5. derecede memurken 2 derece yükseltilerek Budapeşte’ye ticaret müşaviri olarak atanması... Muş dönemindeki özel kalem müdür yardımcılarından Gonca Köksal Ensari’nin Paris’e ticaret müşaviri, Osman Nuri Gökbulut’un New York’a ticaret ataşesi olarak atanması... Bu makam için derecelerinin yükseltilmesi... Mustafa İlker Özdem, Mehtap Atakan Özkan, Sanem Yumurtacı gibi meslekte 15-20 yılı doldurup yukarıdaki görevleri asıl hak edenler ise başka yerlerde! *** İngiliz şirketleri için anlatılır; genel müdür emekli olunca en alta bir eleman alınırmış. Bu, kuruma giren kişinin yıllar sonra genel müdür olabileceğini göstermek içinmiş. AKP döneminin devlete verdiği zararların başında liyakati ayaklar altına alması geliyor. Tuncar’ın tıbbi sekreterlikten daire başkanlığına sıçramasından sonra İYİ Parti Samsun Milletvekili, devlet kadrolarının içinde bulunmuş Erhan Usta soru önergesi vermiş ama yanıt verilmemiş. Usta, “Sadece Ticaret Bakanlığı değil genel bir liyakatsizlik var” diyor. Bakan Balat’ı aradık, not bıraktık. Dönerse konuşacağız! Ticaret Bakanlığı’nın başına 100 yıllık zamanda ön ekler getirildi. Ekonomi ve Ticaret Bakanlığı (1949-1060), Sanayi ve Ticaret Bakanlığı (1983-2011), Gümrük ve Ticaret Bakanlığı (2011-2018). 2018’den bu yana sadece Ticaret Bakanlığı! Anlaşılan bakanlığın şimdiki tam adı şu: Kadro ve Ticaret Bakanlığı!",https://www.cumhuriyet.com.tr/yazarlar/mustafa-balbay/kadro-ve-ticaret-bakanligi-2255917
Mustafa Balbay,Şahsıma mektuplar (36) Ülkeyi nereye soksam?,28 Eylül 2024 Cumartesi,"Bir “Hırlaşmış Milletler” toplantısından daha başarıyla çıktık. Beşten büyük olduğumuzu herkese gösterdik! New York sokakları bizim sloganlarımızla aydınlandı. Aslında sesli gösteri yapacaktık. Burada yasakmış. Yadırgamadım tabii. Bunlar daha demokrasilerini geliştirememişler. Şöyle sokaklardan ışıklı tabelalarımız geçerken üstüne ses bindirsek daha güzel olacaktı ama olsun! Adım adım öğrenecekler. Araçların etrafında benim fotoğrafımı görenler ürkmüş. Ürkecekler tabi, biz o kamyon birliklerini dosta güven düşmana korku versin diye dolaştırdık! Bugüne kadar böyle bir şeyi akıl eden olmamış. Geçmişte nasıl cilalı taş devri varsa bugün de cilalı imaj devri var. Biz asıl TIR’ları yürütecektik, daha küçük olanı uygun dediler. Boydan tasarruf yapmaya niyetim yoktu ama dedim ya burada demokrasi zayıf olduğu için çözüm bulamadılar. Elbet bir gün TIR’latacağız! *** Gelelim asıl meseleye... Stoklarla Sınırlı Fırsatlar Yüzlerce Ürün Vivense Şimdi Satın Al Burada bir kez daha şu sorunun yanıtını kendime sorup şahsımın cevap vermesini istedim: Ülkeyi nereye soksam? İktidarımızın ilk yıllarında AB’ye soktuk. Hatta gün ışığında Kızılay Meydanı’nda havai fişek patlatıp kutladık! Ne güzel, o dönem yılda iki defa memleketi AB’ye sokuyorduk. Tabii halkımız bu tam üyeliğin karşılığını hemen istediği için sorunlar başlayınca girdiğimiz gibi çıktık! “AB bizi kıskandığı için almıyor” şarkısını besteleyip liste başı yaptık. Geçen yıl memleketi Şanghay İşbirliği Örgütüne sokalım dedim şahsıma. Sağ olsun muhatap ilkeler beni çok iyi anlıyorlar. Onlara, “Bize içeride kullanacağımız birkaç güzel cümle kurun” diyoruz, kurup veriyorlar. Biz de dünyada yine başköşeye kurulduğumuzu ilan edip halkımızın gururunu okşuyoruz.  Şanghay bize hay hay mı dedi, bay bay mı dedi tam anlaşılmadan, memleketi başka bir şeye sokmaya karar verdim: BRICS! Adı biraz garip ama olsun! Haber de sağ olsun kankam Putin’in ülkesinden yayıldı. Bizim BRICS’e başvurduğumuzu duyurdular. Erken geç önemli değil şu ara bir yere girmek gerekiyordu! Memleketi Ortadoğu’ya sokmuşken oradan çekip BRICS’e mi sokacağız tartışmasına izin vermedim. Bizim bir yere girmemiz öteki yerle beraber olmamıza engel değil ki! Haa memleketi sokacağımız yerlerin bazıları birbirine rakip ama olsun, biz iki tarafta da olarak çok yüzlü olmuş oluruz! Bizim gibi büyük devletlere iki yüz yetmez! *** Amerika’da, “NATO’nun en sadık müttefikiyiz” diyorum. Moskova’da, “BRICS, memleketim olmadan bir hiç” diyorum. Pekin’de, “Ne varsa Şanghay’da var” diyorum. Brüksel’de, “AB bizim ezeli hedefimiz” diyorum. NATO hariç hiçbirine bizi almıyorlar ama olsun! Mesele onarın bizim alıp almaması değil, şahsımın memleketi oralara sokması! Biz girdik dedikten sonra kim durdurabilir! Memleketi bunların dışında bir yerlere daha soksam diyorum! Dünya da kısır, çok fazla sokacağımız yer de yok! Hiçbir yere sokamazsak memleketi birbirine sokarız! Aslında en verimli olan bu. Memleket bütün oldu mu ne yapar? İktidara yönelir. Hesap sormaya kalkar. Birbirine soktun mu, her şeyi şahsım idare eder. Tarafları birbirine karşı saldırmaya hazır tutmak, sonra da “İç cepheyi bütün tutalım” demek kolay sanat değil! Şimdi bunun anayasasını hazırlamak lazım!",https://www.cumhuriyet.com.tr/yazarlar/mustafa-balbay/sahsima-mektuplar-36-ulkeyi-nereye-soksam-2252183
Mustafa Balbay,CHP üzerine tezler!,25 Eylül 2024 Çarşamba,"Siyasetin ekim gündemi belli... Meclis açılınca anayasa defteri de açılacak. Zaten açık ama tartışma Meclis zeminine kayacak. Devamı çatallı görünüyor! Ekonominin düzeleceğine AKP tabanı da inanmadığı için iktidarın yapabileceği tek şey gündemi ekonominin dışına çıkarmak. 31 Mart’tan bu yana hep vurguluyoruz, tarihin akışı değişti. AKP, yerli yersiz tüm çabalarına karşın ilk kez ikinci parti. Bunun devamı belli: İyi bir “seçime giden süreç stratejisi” ile CHP iktidarı! AKP’nin yeniden birinci parti olmak için yapabileceği bir şey yok! Önünde tek yol haritası var: CHP’yi halkın gözünde iktidar seçeneği olmaktan çıkarmak! Yapabilir mi? *** Yanıtı eğip bükmeden verelim: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yapabilir! Bugünkü görünümle yapabilir! Siyasal anlamda hiçbir ahlaki değer tanımayan AKP, bundan sonra bugüne kadar yaptıklarını katlayarak yapacak. Önce CHP dışındaki muhalefet partilerini tek başına bir şey yapamaz hale getirdiler. Bunun için para, istihbarat, devlet ve din gücünü kullandılar. Yeniden Refah Partisi’nin ne kadar daha direnebileceğini göreceğiz. Babacan, Davutoğlu çareyi birleşmede arıyor. Saadet Partisi’ni de ikna etmeye çalışıyorlar ama siyasette zorunluluktan kaynaklanan birleşmeler büyümez. İYİ Parti’den ayrılan milletvekillerinin sergilediği tutum, partinin kuruluş temellerinde sorun olduğunu gösteriyor. Oysa İYİ Parti’nin gelişimi merkez sağı doldurmaya en yakın süreçti. AKP açısından İYİ Parti pürüz olmaktan çıktı. AKP’nin CHP planı ise çok açık: Partinin içini karıştırmak için yargıyı kullanmak dahil her şeyi yap, seyrine bak, sonra halka dön, de ki: - Bunlar birbiriyle uğraşmaktan milletin derdiyle uğraşamaz! Kemal Kılıçdaroğlu ile ilgili siyasi yasak da öngören iki dava birden açılmasının nedeni bu. Ekrem İmamoğlu hakkındaki davanın ne olacağını öngörmek için Adana Ceyhan Belediye Başkanı Kadir Aydar’ın durumuna bakmak yeterli. Aydar ailesine ait bir araç kaza yapıyor. Ortada mağdur yok. Yargının mağdur oldular dediği kişiler mahkemeye gelip, “Hayır, biz mağdur değiliz” diyor. Böylece ortada fiilen suç kalmamış oluyor. Mahkeme de aynı görüşte ama üç üyeden ikisi değiştiriliyor. Aynı suçlamadan herkes beraat ediyor. Sadece Kadir Aydar, belediye başkanı olduğu için 25 ay ceza alıp siyasi yasaklı oluyor. Bu İmamoğlu’nun yaşayacağı durumdur! Ceyhan’la bu kadar uğraşılması insanın aklına, “Bakû-Tiflis-Ceyhan” boru hattıyla ilgili bir şey mi var, sorusunu getiriyor! *** AKP, İmamoğlu davasını sırf CHP içinde ikilik çıkarmak için yayıyor. İmamoğlu siyasi yasaklı olursa cumhurbaşkanlığı süreci farklı işleyecek. Son anda Saray istinaf mahkemesi yasak koymadım derse, bu İmamoğlu ile Mansur Yavaş’ın fiilen birbirlerine karşı aday olmasını sağlamaya yönelik olabilir. Ankara’da herkesin konuştuğunu yazmamak okura haksızlık olur. Aslında Erdoğan’ın adaylığı için şart olan erken seçime 360 oyla gidilebildiği dikkate alınırsa, CHP’nin güçlü kullanabileceği bir koz bu! Erdoğan-Özel görüşmesinde bu kozun heba edildiğini sanmıyoruz. Özel bu kozu ya Kasım 2025 ya hiç diyerek masaya koydu. Buraya kadar “AKP planları” çerçevesinde duruma baktık. CHP bu oyunu bozamaz mı? Bozmalı, bozmak zorunda! Gelinen nokta, Özgür Özel’in, “Aramızda hiçbir sorun yok” demesi kadar basit değil. CHP, bu gündemi, kaşımalara izin vermeyecek şekilde değiştirmeli. CHP hâlâ iyi muhalefet etme çabasında! Artık bunu aşmalı, iktidar yürüyüşüne girmeli. Bunun için kişiler kadar söylemler de güçlü olmalı. “Var bir çaresi” sloganı yeterli değil. Sanki yanına bir söz daha gerekiyor. Tek başına, “Allah’tan ümit kesilmez” gibi bir anlam çıkıyor! Gerçek değişim, gündemi değiştirmektir!",https://www.cumhuriyet.com.tr/yazarlar/mustafa-balbay/chp-uzerine-tezler-2251081
Mustafa Balbay,Ve CHP ayağa kalktı!,03 Ekim 2024 Perşembe,"Gerçi siyaset tatil yapmaz ama Meclis açılışları genellikle siyasetin de yeniden yükselişleri olur. 1 Ekim’le birlikte sadece yeni yasama yılı değil, gündem yoğunluğu da başladı. Millet, muhalefet, ne derse desin, iktidar kendi gündemini dayatacak. O da yeni bir anayasa. Erdoğan’ın Genel Kurul’da dile getirdiği yeni anayasa, açılış resepsiyonunun da ana konularından biriydi. Meclis tören salonunda hayli dolma bir resepsiyon vardı. Yazı aramızda hayatımızda hiç bu kadar dolmayı bir arada görmemiştik. Biber, domates, patlıcan, sarma, arada tam kestirmediğim dolma çeşitleri vardı. Örneğin biber dolması da ikiye ayrılıyordu; kırmızı, yeşil! Bu renklere siyasi anlam yüklemek elbette olmaz ama en fazla çeşitlilik dolmada vardı desek abartmış olmayız! *** Resepsiyonda Özgür Özel’le, Devlet Bahçeli, Numan Kurtulmuş sohbetlerinin arasında çok kısa bir görüşme ortamı da biz yakaladık. “Yazılarınızı dikkatle okuyorum. Katıldığım, katılmadığım bölümler oluyor” dedi. Katılmadığı bölümler olmasına sevindik; bu, iyi bir iletişim demek! Her yiğidin ayrı bir yoğurt yiyişi vardır. Özel’in yediği yoğurt kadar seçtiği yoğurtlar da hayli yoğun irdelemeyi gerektiriyor! Önceki gün Meclis Genel Kurulu’nun açılmasına dakikalar kala, “CHP ayağa kalkacakmış” dediler. Biz de “Ne güzel” diye düşündük! Memlekette CHP’nin ayağa kalkmasını gerektirecek o kadar çok konu var ki! Acaba hangisini öne alarak ayağa kalkacaktı? Bir milli eğitim bakanı düşünün ki daha okulların temizliğini sağlayamıyor. Belediyeler devreye girince de ar ediyor! Müfredat delik deşik! Bir yanda atanmayan öğretmenler bir yanda kadrolu öğretmen olmadığı için sözleşmeli ırgatlar! Bunun için ayağa kalkılmaz mı? İhraç ürünlerimiz arasına rüşvet de girdi! New York Belediye başkanına gidip, “Ne var ne yok New York” demişler, ne istediklerini söylemişler. Türkevi’ne yangın merdiveni yerine işleri usulüne uydurma merdiveni döşemişler. ABD tarafındaki bu iddiaları Türkiye’de ne soran var ne soruşturan! Tabii burada ABD’nin zamanlaması da manidar. Zira onların derdi, yolsuzluğun üstüne gitmek değil, Erdoğan’ı köşeye sıkıştırıp istediklerini yaptırmak! Dünyaya rezil olduk! Bunun için ayağa kalkılmaz mı? Milyonlarca emeklinin maaşı yetersiz derken bir baktık, 2025’te emekli olacakların maaşı daha düşük bağlanacak. Yüz binlerce insan da bir günle, bir ayla kaçırdığı emekliliğe yanıyor! Bunun için ayağa kalkılmaz mı? *** Sözü uzatmayalım CHP’nin 1 Ekim’deki tartışması, Erdoğan Genel Kurul salonuna girerken ayağa kalkıp kalkmama idi. Biz Erdoğan’ın yaptıklarına, yapamadıklarına karşı CHP ayağa kalkmalı diye düşünürken tartışmanın özü başkaydı! Başkent gözlemlerimizin yanı sıra son üç haftada Kırşehir, İstanbul Kadıköy-Maslak, Gemlik, Samsun’daydık. Özellikle eğitimde ve ekonomide yaşananlara karşı ciddi bir kaygı vardı. Bunun kızgınlık ve öfkeye dönüştüğü anlar da oluyor. “Bu iktidar gitmeli” genel söylem. Ancak devamı yok! Ne gelmeli sorusunun yanıtı henüz yok. Bu yanıtı halk üretmez, üretemez... Siyaset üretir! Halk da o üretilen bir ya da daha fazla seçeneği gözüne kestirir, dillendirmeye başlar! CHP bu seçeneği yükseltmek için ayağa kalkmalı! Kalkmazsa? Taban, CHP yönetimine karşı ayağa kalkar!",https://www.cumhuriyet.com.tr/yazarlar/mustafa-balbay/ve-chp-ayaga-kalkti-2253933
Mustafa Balbay,30 Ağustos kararı!,03 Eylül 2024 Salı,"Başlıkta sözcük oyunu yapıyoruz ama içerik oyunu yapmıyoruz. Ancak bu kez bize göre çok ciddi bir konuyu farklı bir başlıkla işlemek istedik. Bu ülkenin cumhurbaşkanı Recep Tayyip Erdoğan, Cumhuriyet tarihinin bütün zaferlerini başlatan zafer olarak kabul gören, yurttaşlarımızın da büyük bir coşkuyla kutladığı 30 Ağustos Zafer Bayramı günü nasıl bir karar yayımlamış olabilir? Doğrusu biz de merak ettik! O gün Resmi Gazete’de yayımlanan Cumhurbaşkanlığı kararı İzmir’in denizi en iyi gören ilçelerinden Bayraklı’daki bazı orman arazilerinin orman sahası olmaktan çıkarılmasına ilişkindi! AKP anlamlı günlerde anlamlı işler yapmayı sever! Gerçekten bu da son derece anlamlı! Başta İzmir olmak üzere vatan topraklarının işgalden ve işgal hedefi olmaktan kurtarıldığının tüm dünyaya ilan edildiği gün, güzel İzmir’in ağustos ayı ortasında yanan orman alanları iki hafta sonra orman arazisi olmaktan çıkarıldı! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Yukarıdaki cümleyi yazdıktan sonra üç kez okuduk, her seferinde ürktük! Saraylılar elbette, “Ne var bunda” diyecektir, “Son aylarda sürekli orman arazilerini orman sınırları dışına çıkarıyoruz.” Haklılar da... Son üç ayda 29 Haziran, 19 Temmuz ve 3 Ağustos’ta milyonlarca metrekare orman arazisi orman sınırları dışına çıkarıldı. Rekor 13 Aralık 2023. O günkü Resmi Gazete’nin 161 sayfası (yanlış okumadınız yüz altmış bir) orman sınırları dışına çıkarılan orman arazilerinin listesine ayrılmıştı. Şu illerde: Antalya, Balıkesir, İstanbul, İzmir, Kütahya, Manisa, Muğla, Mersin, Sivas, Trabzon. 30 Ağustos’ta İzmir Bayraklı’da ormandan çıkarılan alanın büyüklüğü 3 milyon 750 bin metrekare. Bu bölgenin yaklaşık üçte ikisi 30 Ekim 2020’deki İzmir depreminden sonra 2021’de TOKİ tarafından yapılacak “deprem konutları” için seçilmişti. TMMOB bu kadar büyük orman arazisine kıyılmaması, başka alanın seçilmesi için mahkemeye başvurmuştu. Mahkeme özetle şu kararı verdi: -Depremden zarar görenler için planlanan bu alan haddini aşan bir yetki kullanımıdır. Deprem kullanılarak orman arazisi imara açılmamalıdır. Okur diline çevirdiğimiz bu kararla yürütme durdurulmuştu. 30 Ağustos kararı bu alanı daha da genişletti. Büyük bir rastlantı sonucu 16 Ağustos’ta yanan bölgeler de dahil edildi! *** Bir kişinin kararıyla istenilen yerden istenildiği kadar alan orman dışına çıkarılabildiği için şimdi neredeyse bütün illerdeki orman bölge müdürlüklerine başvuru yağmuru var. Bize ulaşan bilgiye göre binlerce! Deprem tehlikesi de kullanılarak... Ülkede bir depremzedeler var bir de depremzadeler! Saray’a giden yolu bulan araziyi kapıyor! TMMOB’nin, Ormancılar Derneği’nin 30 Ağustos karar öncesi yaptıkları açıklamaların tümü doğru çıktı. Ormanlar yangınla kül oluyor, karar ile beton oluyor. Kül olan orman iki üç yılda yeşerir, ya beton olan orman? 2018 yılında değişen yasa ile orman arazilerinin sınırını belirleme yetkisi cumhurbaşkanında... Buradan yola çıkarak şunu söylemek de mümkün: Ülke nüfusunun ne kadar olacağını belirleme yetkisi de cumhurbaşkanında! En son 31 Ağustos’ta tüm kamu görevlilerini atama yetkisini de cumhurbaşkanı, cumhurbaşkanına verdi! Daha önce bakanlar kararı hazırlıyor, cumhurbaşkanı onaylıyordu. Bu gidiş şu kararnameye doğru: Ülke sınırlarını belirleme yetkisinin... İki şeyin sınırı yok: Bir uzayın, bir cumhurbaşkanının!",https://www.cumhuriyet.com.tr/yazarlar/mustafa-balbay/30-agustos-karari-2243802
Mustafa Balbay,Haberal’ın bilim zirvesi!,19 Eylül 2024 Perşembe,"Anayasa değişikliğinden seçim tartışmasına, Narin cinayetinden eğitimde bilginin yerine kadar Türkiye gündeminin alabora olduğu şu günlerde İstanbul’da büyük bir kongre toplanıyor. Dünya Organ Nakli Derneği’nin 30. Uluslararası Kongresi 22-25 Eylül’de İstanbul’da yapılacak. Organ nakli, tıpta alınan yolu gösteren en önemli dallardan biri. Bu alanda bütün dünyanın kabul ettiği bilim önderlerinin başında Başkent Üniversitesi’nin kurucusu Prof. Dr. Mehmet Haberal geliyor. İstanbul Kongre Merkezi’ndeki zirveye bütün kıtalardan bini aşkın bilim insanı katılacak. Kongre geleneksel olarak Avrupa ya da Amerika’da yapılıyordu. 2018-2020 arasında Dünya Organ Nakli Derneği’nin başkanlığını üstlenen Prof. Haberal, ilk kez iki kıtanın dışına çıkılmasını sağladı. Prof. Haberal böylesi başarıları genellikle şöyle tarif eder: - Ülkemizin bayrağını hep yükseklerde tutacağız! *** Prof. Haberal’la ezeli tanışıklığımızın yanı sıra Silivri’den dava arkadaşlığımız var. Demir parmaklıkların arkasında bile “bilimsel mücadeleyi” kendi özgürlüğünün üzerinde tutmasına tanığız. Tutukluluk günlerinde İstanbul’da onun öncülüğünde yapılacak uluslararası toplantının ertelenmesine karşı çıktı, “Ülkemizi böyle bir bilimsel toplantıdan mahrum bırakamayız” dedi. Bambaşka duygularla, zor alınan izinlerle kendisini ziyarete gelen yabancı bilim insanları Prof. Haberal’ın bu düşüncesi karşısında şaşırmışlardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özgürlükte de ülkesine hiç küsmeden bilimsel çalışmalarını sürdüren Prof. Haberal, ayda bir kahve içişlerimizde şöyle der: - Bu ülke bizim, insan kendisine küser mi? Asistanlığı döneminde bir süre ABD’de kalan Prof. Haberal’a Amerikalılar, “Nasıl olsa burada kalır” düşüncesiyle kadro açarlar. Prof. Haberal’ın yanıtı şu olur: “Sizden alacağımı aldım. Şimdi bunları geliştirmek, daha ileri götürmek üzere ülkeme dönüyorum.” Ülkesinde döndüğünde organ naklinin yasası bile yoktu. Onun da çıkarılmasına öncülük etti. Pazar günü başlayacak kongrenin katılımcıları arasında Türkiye Organ Nakli Derneği’nin yanı sıra Ortadoğu Organ Nakli Derneği, Türk Dünyası Organ Nakli Derneği de var. Bilmem söylemeye gerek var mı ama üçünün de kurucusu Prof. Haberal. Bugün dünyanın neresinde organ nakliyle ilgili önemli toplantı yapılsa, mutlaka Prof. Haberal’a madalya, ödül ya da teşekkür beratı veriliyor, düzenleyen kurumun üyesi yapılıyor. En son nisanda Yunanistan, sadece bu ülke kökenlilerin kabul edildiği, kuruluşu milattan önce dördüncü yüzyıl olarak kabul edilen Atina Akademisi’ne üye yapıldı. Mayıs ayında Rusya Organ Nakli Derneği’nce Demikhov madalyası verildi. 25 Eylül’de de Dünya Organ Nakli Derneği’nin en üst ödülü “Medawar” verilecek. *** Türkiye’de de Silivri mahpushanesiyle ödüllendirilen Prof. Haberal’la birlikte yargılanırken tanık olduğumuz bir anı paylaşalım... Prof. Haberal mahkeme heyetine net ifadelerle sordu: - Benim suçum ne? Suçumu söyleyin faiziyle birlikte cezamı çekmeye razıyım. Ama suçumu söyleyin? Mahkeme başkanı, bugün FETÖ hükümlüsü Hasan Hüseyin Özese, Prof. Haberal’a baktı ve aynen şu karşılığı verdi: - Dinimizde faiz haramdır Mehmet Bey! Bu ülke her şeye karşın yılmadan işini iyi yapan yurtsever insanların üzerinde ayakta duruyor. Rize’nin Pazar ilçesi Subaşı köyünde odun ateşi ile ilkokulu okuyan, bugün lazerle organ nakli ameliyatlarının öncülüğünü yapan Prof. Haberal’ın Türkiye’nin bilim meşalesini yükseklerde tutma mücadelesini selamlıyoruz.",https://www.cumhuriyet.com.tr/yazarlar/mustafa-balbay/haberalin-bilim-zirvesi-2248987
Mustafa Balbay,Şahsıma mektuplar (32) O-kullarım!,31 Ağustos 2024 Cumartesi,"Eylül ayıyla beraber şahsımı tarifsiz bir heyecan sarar. Okullarımı düşünürüm... Ahhh o kullarım! Yıllardır her tarafından çeke çeke bir türlü tam istediğim kıvama getiremediğim okullarım! Aslında hayli yol aldım ama kindarlıkta zayıfız. Kin dozunu yükseltiyoruz, yükseltiyoruz, bir yerde iş sakinleşiyor! Hiçbir öğrenci aç kalmasın, kinle besleyelim diyoruz! Gofretle besleneceklerine nefretle beslensinler diyoruz! Yine de istediğimiz gibi şekillenmiş, kinlenmiş bir nesil üretemiyoruz! Dışarıdan getirdiklerimizle nasıl bir çatışma üretilir, ona bakıyoruz. İthal mahsulleri ofisimiz son bir hamle yaptı. Sonuçlarını bekliyorum. Öğretmenleri özenle seçerek tezgâhtan yani tarikattan geçirip aldığımız halde içlerinde “bilimsel üretim” demeye kalkan çürükler çıkıyor. O yüzden mülakatla alacaklarımızı önce özel bir teslimiyet eğiminden geçirmek daha verimli olacak. *** Stoklarla Sınırlı Fırsatlar Yüzlerce Ürün Vivense Şimdi Satın Al Öğretmenleri kendi içinde bölmemiz de iyi oldu. En alta ücretliler diye bir sınıf koyduk. En üste başöğretmenler dedik. Ücretliler köle usulü çalıştığı için inşallah aynı usulde çocuklar yetiştirecekler. Türkiye yozyılı mahvet at programından ayrıca umutluyum. Diyanet İşleri Başkanlığımız büyük bir özveriyle her dersle ilgileniyor. Böylece Diyanet tarihi, Diyanet feni, Diyanet kimyası, Diyanet fiziği, Diyanet edebiyatı, Diyanet felsefesi dersleri ayrı ayrı değer kazanıyor. Bu mantıkla yetiştirdik mi öğrencilerimiz tek tip, hep bir arada koyun koyuna mezun olacaktır. Arada doktordu, mühendisti, kontrol dışı yetişen çürükleri de yurtdışına sürüyoruz. Her şeye rağmen eğitim seviyesi yükseldikçe, oylarımız azalıyor. Bu çarpıklığa bir son vermek gerekiyor. Cehalet eğitiminin ferasetini hâlâ tam kavratamadık. Bu da bizim kültürel iktidarımızı zayıflatıyor. Bütün öğrencilerin bizim bahçenin mahsulü olması da elbette zararlı. Milletimin içinde bir kesim de başka olmalı ki zaman zaman karşı karşıya gelsinler. Böylece her iki taraf da “karşı tarafa” düşman olsun. Yoksa hepsi bizden yetişirse de zamanla bizim saltanata karşı tavır olabilir. Bir milleti yönetmenin en iyi yolu birbirini düşman gören taraflar oluşturmak. Bunun eğitim tarifini bulduk, uygulamaya çalışıyoruz. ÇEDES diye çevremle davalığım, değerlerime sürekli çakıyorum başlıklı ulvi bir proje yürütüyoruz. Bunu nasıl yaygınlaştırabiliriz, ona bakıyorum. *** Çevremde iyi şahsım eğitimi almış kadroların az da olsa tuttuğum önerileri oluyor. Biri yeni bir unvan üzerinde çalıştı, getirdi, “Efendim, tarihte büyük büyük devlet sahibi yöneticilerin başına ‘Fatih’ gibi ‘Kanuni’ gibi hitaplar konmuş. Biz de size ‘Servet Sultan Şahsım’ diyelim. Başka unvanlar da geliştirdik ama bunu size çok yakıştırdık” dedi! Hoşuma gitti... Ben “Servet Sultan Şahsım” olarak... İktidarımın gelecek güvencesi olan eğitimi kimseye bırakmamaya, hele hele bilimdi, dilimdi olmadık yabancı sözcükleri işin içine sokmamaya kararlıyım. Yeni nesiller, varlığını şahsımın varlığına armağan etmeyi ya öğrenecek ya öğrenecek. Okullarım... O kullarım... İktidarımı şahlandırmak, şahsımlandırmak için müthiş nesiller yetiştireceksiniz! Yeni eğitim öğretim yılını bu dinkâr duygularla kutluyorum! Milletim de iki güzel gruba ayrıldı... Biri hısım biri hasım... Başka ne ister şahsım!",https://www.cumhuriyet.com.tr/yazarlar/mustafa-balbay/sahsima-mektuplar-32-o-kullarim-2242933
Mustafa Balbay,CHP’de dur-um!,28 Ağustos 2024 Çarşamba,"CHP’nin tüzük ve program kurultayının ön hazırlıkları öncekilerden farklı seyrediyor. Dün CHP İstanbul İl Örgütü’nün danışma kurulu toplantısı vardı. Ana gündem doğal olarak 4-9 Eylül tarihleri arasındaki kurultaydı. 19 Ağustos’ta da yine CHP İstanbul İl Başkanlığı “Tüzük Kurultayı Çalıştayı” düzenlemişti. Görünen o ki CHP İstanbul, partinin geleceğine her yönüyle hazırlıklı. Dünkü toplantıda açılışı yapan il başkanı Özgür Çelik, ardından kürsüye gelen İstanbul Belediye Başkanı Ekrem İmamoğlu ve daha sonra Genel Başkan Özgür Özel; özgüveni yüksek, gelecekten emin konuşmalar yaptı. CHP’nin iktidar yürüyüşünün başladığını, tüzük kurultayı sürecinde temelleri oluşacak yeni programın da iktidarda yapılacakları içereceğini vurguladılar. *** Konuşmaları dinlerken, CHP tarihinin mesleki olarak tanık olduğumuz son 40 yılı ve öncesi geçti gözümüzün önünden. Onca virajlardan, darboğazlardan, darbe dönemlerinden, yükselip alçalan karşıdevrim süreçlerinden sonra CHP yerel yönetimlerde iktidar ve bunu genele taşıma kararlılığında. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu, sadece CHP’nin değil, Türkiye Cumhuriyeti’nin temellerinin ve değerlerinin de başarısı. Ağaç, fırtınaya dallarıyla değil, kökleriyle direnir. CHP bu bilinçle, bulunduğu konum ne olursa olsun, on yıllardır Türkiye’nin önemli bir siyasal gücü olarak Türkiye’nin gündeminde. CHP’nin yakın geçmişteki en dramatik durumu, 1991 sonrası DYP-SHP koalisyonunun 12 Eylül’ün kapattığı partilerin açılmasını sağladığı dönemdir. 9 Eylül 1992’de yeniden açılan CHP, katıldığı ilk seçimde, solun üçüncü partisi oldu. Türkiye’nin değil, solun! Oy oranına göre SHP, DSP ardından CHP! 1990’lı yıllar büyük birleşme sancılarıyla geçti. Bunu anımsatmamızın nedeni, solda birliğin, bütünlüğün hiç de kolay kurulmadığının altını çizmek. CHP, 3 Kasım 2002’de yüzde 35 oyla parlamentonun yüzde 65’ine hâkim olarak iktidara gelen AKP’ye karşı tek direnç noktası oldu. Bu zaman diliminde süreç çoğunlukla AKP’nin lehine işledi. 2007’de olduğu gibi AKP şunu diyecek kadar “mutlak güç” haline geldi: -Bizden sonra gelen ikinci parti, yarımız kadar oy alıyor! Buna, şunu ekledi: -CHP, Sivas’ın ötesinde yok! Kılıçdaroğlu bu iki ağır propagandanın kırılması için ciddi çaba harcadı. *** Dün İmamoğlu ve Özel’i dinlerken yukarıda aktardıklarımız yüzlerce sayfalık bir metin olarak aktı gözümüzün önünden! “Bugünleri de gördük” dedik! Şimdi bugünleri yarınlara taşıma vakti! Hiçbir parça bütünden büyük değildir. CHP’yi geleceğe taşımada herkesin üzerine düşen var. İş dünyası ekonomide 2025’ten umudu kesmiş, “2026 belki” diyor! Tarımda üretim değil, toprakları kiralama konuşuluyor. Eğitim, “Bırakın, böyle kalsın” denecek kadar vahim. Her müdahale öncekinden kötü! Böyle bir ortamda CHP’ye sadece iktidara gelme hedefi değil, Türkiye’yi yeniden inşa etme sorumluluğu düşüyor. AKP çöküşte! Erdoğan’ın önündeki son ankette CHP yüzde 32, AKP 27! Fark artık kıl payı değil, kol payı! Ancak... “AKP çöküyor, eşittir CHP geliyor” diye bir denklem de yok! Seçim, seçimden önce kazanılır! Milletin içinde öyle bir çoğalırsın ki! Millet, “Bunlar geliyor” der! Millet şu aşamada AKP’ye bakıp “Bunlar gidiyor” diyor. Kim geliyor? Millette henüz bu sorunun yanıtı yok!",https://www.cumhuriyet.com.tr/yazarlar/mustafa-balbay/chpde-dur-um-2242001
Mustafa Balbay,CHP’de kurultay barışı!,12 Eylül 2024 Perşembe,"CHP’nin 20. olağanüstü tüzük kurultayı, iktidarın istediği sertlikte geçmedi, tabanın istediği parti içi demokrasi genişlemesi olmadı. Gelinen nokta “soğuk barış” olarak da tanımlanabilir. Soğuk sıcak ayrı, barış barıştır! 4-5 Kasım 2023’teki lider ve kadro değişiminin ve 31 Mart’taki büyük yerel seçim başarısının ardından ciddi beklenti oluşturan tüzük kurultayının sorunsuz geçmesi, önemliydi. Bu açıdan kutluyoruz. Parti içi demokrasi CHP dışındaki partilerde hiç olmadığı için CHP bu konuda kendisiyle yarışıyor. Önceki tüzüğe küçük bir yenilik ekleseniz bile bu, önemli bir ilerleme olarak sunulabiliyor. Parti içindeki bütün yelpazenin tarafları ortak bir paydada buluşmuş, 300 kadar delege de oylamaya katılmayıp bu buluşmanın dışında kalmış görünüyor. Sonuç olarak genel merkez tüzüklerin efendisi! *** Tüzük tamam. Sadede gelelim. Harika Bir Haber Türkiye’nin En Geniş Kapsamlı İşitme Cihazları Best Hearing Aids İkinci gün 7 Eylül Cumartesi, tam tüzük maddeleri bitti, tam barış sağlandı derken Mansur Yavaş usul itirazında bulundu. Hukukta, “usul esasın kapısıdır” denir. Bu yaşamın her alanında geçerli. Yavaş’ın “Erken haberim olsa ben de iyi bir konuşma hazırlardım. Hem burada 2 değil 14 büyükşehir belediye başkanıyız” çıkışını bu köşenin diline çevirelim: -Ben burada tuzluk değilim. Ama bala tuz dökmesini de bilirim! Özgür Özel ve Ekrem İmamoğlu hemen duruma müdahale edip tuzluğu Yavaş’ın elinden aldılar ama bir kısmı dökülmüştü artık! Yavaş’ın seçimde üç büyük başarısı var: 1- Rakibini ikiye katladı. 2- İlçe belediyesini 3’ten 16’ya çıkardı. 3- Belediye meclisinde ezici üstünlük sağladı. Bu başarı Yavaş’ı nereye taşır? Soruyu çengelli bırakıp devam edelim. İmamoğlu İstanbul’da Erdoğan’ı yendi. Öteki başarıları, bunun altında gelir. Erdoğan da başlıca rakip olarak İmamoğlu’nu görüyor. O nedenle “ahmak” davasıyla siyasi yasak tehdidini sallandırıyor. İmamoğlu da bu davayı aldı, iktidara doğru salladı! Hakkında verilecek kararı, kasap bıçağını yalayan inek gibi beklemek yerine, “kesin cezayı” diyerek iktidarın üzerine yürüdü. İmamoğlu kurultaya hâkim bir strateji izledi. Delegelerle, sadece salonda değil kahvaltıdan akşam yemeğine bir olup parti desteğini arkasına, genel merkezi avucuna aldı. Bu durumu da bu köşenin diline çevirelim. İmamoğlu haykırdı: -Eyyy CHP’liler, hep beraberiz... Eyyy iktidar, hodri meydan! *** Kılıçdaroğlu için daha önce “Üç B’den hangisi olur” diye sormuştuk: Bir bilen, bir bilenen, bir belirleyen! Sanırız dördüncü B öne çıktı: Bir bekleyen! Özel, kurultayda da “iki forvet”le maça çıktığını söyledi. O forvetlerin takım içinde uyumu gol pası almaları için çok önemli. İmamoğlu, partiye çok hâkim. Yavaş, kendisine çok hâkim. Özel, ikisine de hâkim olmaya çalışıyor. Toplum, “Erdoğan’ı onun dilinden anlayan biri yener” derse, İmamoğlu seçilmiş kaptan! Toplum, “Tüm tartışmalar bitsin, biraz huzur olsun. Gerekirse MHP tabanının da AKP’den çekilmesi sağlansın” derse, Yavaş tam yerinde bir taş! İkilem 2025 ilkbaharına dek çözülmeli. Özel’i bir atalar sözüyle selamlayalım: Aynı anda iki tavşanı yakalamaya çalışan, ikisini de kaybeder! Çürüyen AKP Türkiye’yi de çürütüyor. CHP, parti içindeki nalları saymak yerine dörtnala iktidara yürümezse, CHP de çürür!",https://www.cumhuriyet.com.tr/yazarlar/mustafa-balbay/chpde-kurultay-barisi-2246615
Mustafa Balbay,Şahsıma mektuplar (33) Bi terslik var!,07 Eylül 2024 Cumartesi,"Neyi unutturmaya çalıştımsa ters tepiyor, unutulmaz hale geliyor. Bu ne yaman çelişki Allah’ım. 2002’de bir daha gitmemek yeminiyle iktidara geldik. İlk yaptığımız işlerden biri milli bayramları devlet törenleriyle kutlamak yerine “Milletin kendisi kutlasın” demek oldu. Devlet çekilince millet de kutlamaz, bayramlar unutulur gider, diye düşündük! Ne mümkün! Millet inadına bayram kutlamaya başladı. Bir değil, iki değil, 23 Nisan, 19 Mayıs, 30 Ağustos, 29 Ekim... Her biri ötekinden görkemli oldu! Bir iki açıklama yapıp işi laf kalabalığına getirelim dedik, millet kalabalık oluşturdu! Bu da yetmedi, yok 6 Ekim 1923 İstanbul’un işgalden kurtuluşu, yok 13 Ekim 1923 Ankara’nın başkent oluşu... Sanki işi açık arttırmaya soktular. İstanbul işgalden kurtulmuş ama bizden kurtulamaz dedik, o da olmadı! Bu işte bi terslik var! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet En büyük darbeyi Atatürk’ü unutturmaya çalışmaktan yedik! Ne güzel 2004’te Atatürk anıtlarına çelenk koymayı yasakladık. Atatürk anıtları toplanma yeri olmaktan çıkar, dedik. Çelengi başımıza geçirdiler. Milli bayramların yanında bir de Anıtkabir var ki, şahsımı ne hallere soktu! Biz gitmeyince törenler de anlamını yitirir, dedik. 10 Kasımlarda yurtdışı gezisi denk getirdik, bir ay öncesinde o gün sağlığımızın bozulacağına dair bir kararname yayınlayıp, töreni iptal ettik. Sanki bunu dememişiz de milleti Anıtkabir’e çağırmışız. Ha bire ziyaretçi rekoru kırılıyor! Benim de kalbim kırılıyor. Bu kadar da kırıcı olunmaz ki! Kırdınız rekor bir kere, yeter. Sürekli rekor tazeliyorlar. Anıtkabir dekor olur dedik, rekor oldu! Anıtkabir unutkabir olur dedik, Y-Anıtkabir oldu! Bu işte bi terslik var! Sonunda madem öyle işte böyle dedik. Şahsım Anıtkabir’e gider, o sırada içeri sadece şahsımcılar alınır, şahsıma tezahürat yaparlar, diye düşündük. Yaptık ama o sırada dışarıda bekleyenlerin sayısını artırdık, azınlıkta kaldık! 26 Ağustos’ta başlayan büyük taassup, hay aksi canım şeytan, neydi o? Hah... Büyük Taarruz... Onun yerine 1071 Malazgirt Savaşı’nı koyalım dedik. Devlet törenlerinde de 26 Ağustos’ta o büyük şeyin değil, 2071’de bininci yılında da hazır bulunacağım, o gün 3071 hedeflerini açıklayacağım Malazgirt’in kutlanmasını sağlayacağız. Bu sefer 30 Ağustos’u daha görkemli kutlamaya kalktılar. Şimdi Türklüğü unutturmaya çalışıyoruz. Unutturmaya çalıştıklarım, unutulmaz hale geliyor! Örttüklerim, yükseliyor! Cayır cayır yaktıklarım, çayır çayır yayılıyor! Bu ne yaman çelişki! Bunda bi terslik var! Terslik bir değil ki! Sisi’ye yıllarca darbeci dedik. Şimdi çağırıp karşısında pisi pisi gibi olduk! Miçotakis’e, “Onunla görüşmem” dedik. Şimdi komşu kapısı yaptık! Esad’a, “Katil Esad” dedik. Şimdi “bize katıl Esad” demeye çalışıyoruz. Faiz sebep enflasyon netice dedik. Şimdi faiz sebebiyle enflasyon, enflasyon sebebiyle faiz yükseliyor. Baş döndürücü bir liderliğim var! Orta vadeli programda hiçbir hedef tutmuyor. Ne yaptım? Hedef tahtasının her tarafına 12 yazdım. Nereye atsam 12’den vuruyorum. Bütün hedefleri tutturuyorum ama bir tek başarıyı tutturamıyorum. Bu işte bi terslik var! Yoksa terslik bende mi?",https://www.cumhuriyet.com.tr/yazarlar/mustafa-balbay/sahsima-mektuplar-33-bi-terslik-var-2245013
Mustafa Balbay,Kemal Bey neden yok?,29 Ağustos 2024 Perşembe,"Dün sabah koşumuz birkaç kez kesildi. Güne güneşin doğmasıyla birlikte başlamak, güneşin güne eşlik edip insana ilk enerjisini de vermesi demek.  Güneş doğarken doğadaki bütün canlılar da uyanırmış, o sırada onların arasındaysanız hepsinin canlılığı size de bulaşırmış. Bu duygularda adımlarımızı atarken, karşılaştıkça “günaydın” deyip devam edenler bu kez durdurdular. Şu sorularla karşılaştık: - Kemal Bey neden yoktu? - İstanbul’daki danışma kurulu toplantısında herkesi gördük; Özgür Özel, Hikmet Çetin, Altan Öymen, Murat Karayalçın... Kemal Kılıçdaroğlu niye yoktu? - Sizden hiçbir şey istemiyoruz, parti içi bütünlüğün önemini yazın yeter. *** Tabandaki bu duyguları tavana da ulaştırmak istedik. Eminim onlar da bu gerçeği görüyordur. Ama biz soruları bu köşeden aktaracağımıza söz verdik. Söz verdik ama sadece aktarmak yetmez. Kemal Bey, en son İstanbul toplantısında olduğu gibi bütün önceki genel başkanların katıldığı toplantılarda olmamayı yeğliyor. Stoklarla Sınırlı Fırsatlar Yüzlerce Ürün Vivense Şimdi Satın Al Bunları not düştükten sonra soralım: - Kemal Bey, 4-9 Eylül’deki tüzük kurultayının en azından sembolik bölümlerine katılacak mı? Eğilimin katılmama yönünde olduğunu gördük. Nedenlerini araştırdığımızda neredeyse birinci yılını dolduracak olan, genel başkan değişiminin yaşandığı 4-5 Kasım 2023’teki kurultayın izlerinin devam ettiğini bir kez daha gördük. Kurultayın sonucu 51’e 49’du! Böyle bir bıçaksırtı sonucun sonrasında parti içinde tam bütünlüğü sağlamak elbette zor. Ancak yakın gelecek için büyük önem taşıyan tüzük kurultayına Kılıçdaroğlu’nun nefesi gerekli. Bugüne kadar olanlar bir yana, tüzük kurultayı genel seçimler için ilk düğmedir. Yanlış iliklenirse devamı gelir! Tek istediğimiz aklıselim, şimdilik burada keselim. AKP’nin CHP hesaplarından bir kesit paylaşalım. Saray’ın şöyle bir düşünce etrafında beyin fırtınası kopardığını duyuyoruz: - İmamoğlu’nun önünü yargı ile keseriz. Özel’e daha ilk günden farklı davrandığımız için ona olan sıcaklığımızı sürdürürüz. Özel, İmamoğlu’nun yasını tutar ama Cumhurbaşkanlığı adaylığının kendisine gelmekte olduğunu görür, sert demeçler dışında bir şey yapmaz. Bu durum CHP’nin içini zaten karıştırır. CHP’de, “İmamoğlu’nu yedirmeyiz”den çok, “İmamoğlu’nu yasaklasanız bile biz kazanacağız” duygusu bir şekilde öne çıkar. Bu tabloda reis bir kez daha seçimi kazanır! *** Yukarıdaki senaryo uzun süredir değişik formatlarda bizim kulağımıza geliyor. Bunun Özel’e ve olağanüstü aktif siyaset içindeki çevresine ulaşmaması mümkün değil. Özel elbette böyle bir senaryoya güler geçer. Onun katında zerre kabul görmesi mümkün değil. Ancak bunun sarayda konuşulduğunu görmemesi de mümkün değil. AKP medyası 2 Mayıs-11 Haziran Erdoğan-Özel görüşmelerinden beri şu siyaseti izliyor: - Özel çok olumlu adımlar atmaya niyetli bir lider ama CHP yapısı buna izin vermiyor! Bunun Türkçesi şu: Özel’i parlat, CHP’yi aşağıla! Konu daha çok yazı kaldıracak. Bir öneriyle noktayı koyalım: Özel sıklıkla Atatürk’ün koltuğunda oturma sorumluluğundan söz ediyor. Bu tür cümlelerin hemen sonrasında “ben” diye başlıyor. “Ben bu partiyi iktidar yapan genel başkan olacağım” gibi. Atatürk böylesi hedefler için hiç “ben” demedi. Hep “biz” dedi, “milletimle” dedi!",https://www.cumhuriyet.com.tr/yazarlar/mustafa-balbay/kemal-bey-neden-yok-2242325
Mustafa Balbay,Şahsıma mektuplar (34) Tarihi ger-çek!,14 Eylül 2024 Cumartesi,"Geçen haftaki mektubumda, şahsım unutturdukça daha da anımsanan tarihi olayları, kişileri konu etmiştim. Unutturmaya çalıştıklarımızı bu millet unutmuyor, aksine daha çok anımsıyor diye pes edecek halimiz yok. Bu bizim ne çek defterimizde yazar ne ihale kitabımızda. Biz İstanbul’un bağrına koca koca gökdelenler saplamışız, müteahhitlere bire on veren otoyollar, köprüler yaptırmışız, tarih mi yapamayacağız? Böyle bir şeyi tarih yazsa benden utanır! Çağırdım şahsımı yüceltme takımını, talimatımı verdim. Dedim ki: -Biz onca gökdelen inşa ettik, tarih mi inşa edemeyeceğiz? Hepsi görevini anladı. *** Tarih dediğin, gerçek olayların yeni kuşaklara aktarılmasıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gerçek nedir? Adı üstünde... Ger çek... Gerip çekeceksin, gerip çekeceksin, sonra birleştireceksin. Oldu sana gerçek! Bu yolla insanlar daha önce bildiklerinin yanlış olduğunu düşünecek. Konu yeterince gerilip çekildiği için özü de zaten bozulmuş olacak. Biz ona yeni bir öz katıp yepyeni bir gerçek olarak topluma sunacağız. Atatürk’ü ne kadar unutturmaya çalıştıksa olmadı. Biz de önce yalnızlaştırdık. Etrafındaki herkese bir laf ettik. Sağ olsun Cehape yönetiminden de “Biz 1930’ların partisi değiliz” gibi çok veciz bir yaklaşım geldi. İsmet Paşa’yı yanından çekip sadece 1950’lerin tartışmalarının ortasına koyduk mu, tamam! Çok büyük bir güç bile yalnızlaştıkça güçsüzleşir. Bu yolu izliyoruz. En son okullar açılırken “Çanakkale’den Gazze’ye bağımsızlık ruhu ve vatan sevgisi” dersinde ne yaptık? Atatürk’ün adını Çanakkale’ye koymadık, Filistin cephesine koyduk. “Mustafa Kemal orada görev yaptı” dedik. Bunun devamında diyorum, şöyle bir tarih inşa etsek: “Mustafa Kemal Çanakkale’den sonra Yıldırım Orduları komutanı olarak Filistin cephesine gitti. İstiklal Harbi talimatını buradan aldı!” Böylece milletime Arap sempatisi kazandırma mücadelemize de katkısı olur. Kimi dangalaklar benim “Arap” sevgimi anlamıyorlar. Ulan sizin tersten okuma yeteneğiniz yok mu? Okuyun şu “Arap” sözcüğünü tersten, biraz düzgün düşünmesini öğrenin! Bir önemli tarihi ger çek daha. Tarih yazma bilincimizi 12 Eylül’le oluşturduk. 12 Eylül 1980’de siyasal İslamın önünü açan askeri darbeden sonra 12 Eylül 2010’da da şahsım olarak FETÖ’nün önünü açan anayasa değişikliği referandumu yaptım. İki 12 Eylül’ü birbirine buladım. Şimdi milletim bu bulamada yönünü bulamıyor! Nereye baksa ben, böylece kendini güvende hissediyor. *** Tarih dediğin, biraz tahrif, biraz tarif... “Şahsımdan öncesi yoktu” deyip “milattan önce, milattan sonra” yerine, “şahsımdan önce şahsımdan sonra” diye yeni tarihi akış oluştursam diyorum. Aslında benim milletimin “toplumsal Alzheimer” olma gibi güzel bir feraseti var. Bunun Atatürk’te işlememesine canım sıkılıyor. İşte futbolda yaptığım en muhteşem iş Beşiktaş, Kocaeli, Malatya statlarından İnönü adını kaldırmak, Samsun stadından 19 Mayıs adını kaldırmak, Antalya, Afyon, Bursa, Antakya, Konya, Giresun, Kayseri, Eskişehir, Elazığ statlarından Atatürk adını silmek oldu. Ama bu statların içinden yine de “Mustafa Kemal’in askerleriyiz” sloganı yükseliyor. Şahsım sildikçe silindir oluyorlar! Ama pes etmem! Şu anayasa işiyle biraz daha meşgul olup yine, yeni, yeniden bir tarih yazacağım! Tarihin şahsımı yazmasına gerek yok, şahsım zaten tarihi yazıyor!",https://www.cumhuriyet.com.tr/yazarlar/mustafa-balbay/sahsima-mektuplar-34-tarihi-ger-cek-2247375
Mustafa Balbay,Narin düğümü kördüğüm oldu!,17 Eylül 2024 Salı,"Narin’in zincirleme katılımla öldürülmesinin üzerinden bir aya yakın zaman geçti, olay düğüm olmaktan çıktı, kördüğüm oldu. Böylesi toplumu geren büyük vahşi olayların genel bir ayrımla iki boyutu vardır: Olay ve sonrasında yaşananlar! Genellikle sonrası, olaydan çok daha vahimdir! Narin cinayetinde de öyle oldu. Cansız bedenin bulunduğu 8 Eylül’den bu yana yaşadıklarımız bize öyle bir ayna tuttu ki 360 derece. Nereye dönsek bir başka gerçeğimizle karşılaşıyoruz. Öncelikli istemimiz Meclis’te mutlaka bir araştırma komisyonunun kurulmasıdır. İki nedenle: 1- Olay bütün boyutlarıyla araştırılabilir. 2- Başka Narin’lerin öldürülmesi önlenebilir. Komisyonun cinayeti aydınlatacağına dair bir beklentimiz ise yok. *** DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet “Kanım dondu” diye ifade edebileceğimiz gelişmeleri sadece gerçekleri yazan medya değil, iktidar medyası da haberleştiriyor. Özellikle A Haber’in ve TRT Haber’in konuya en aktif şekilde katılımı akla bir dizi soru işaretini de getiriyor. İktidar yayın organları kimi tanık ya da sanık ifadelerine herkesten önce ulaştılar. Ancak bu yayınların bir özelliği vardı; cinayetin çözülmesinden çok daha karmaşık hale gelmesine neden oluyordu. Olay zaten karmaşıktı ama iktidar yayın organlarının verdiği “ayrıntılı” haberler, kördüğüme yeni düğümler de atıyordu. Hepimizin gözü önünde yaşanan bu gerçek üzerinden yorumlarsak olayın köpürtülmesinin ayrı bir çaba ve hedef olduğunu söylemek mümkün. Bu yanına ilişkin yeni yorumlar yapacağımız gelişmeler olacak! Bir başka boyut şu: 11 tutukludan 9’u akraba. Güran ailesi yaptığı yazılı açıklamada devlet gücüyle oynayabilecek bir özgüven sergiledi. Bu görüşümüzü doğrulayan gelişmelerden biri de sülalenin jandarmayı ve savcılığı yanıltmak için yanlış ihbardan yangın çıkarmaya kadar bir dizi faaliyette bulunması. Biz faaliyet diye tanımladık ama bunlar en hafif anlatımla “delil karartma”, “yargı ve güvenlik birimlerini yanıltma” suçunun unsurları. Bundan çekinmemek için bu güçlerin üstünde bir dayanak gerekir! Ailenin sergilediği tavır akla şu soruyu da getiriyor: Türkiye ilk kez böyle bir cinayetin tarafları ile böylesine ayrıntılı biçimde muhatap. Kamuoyu gücü olmasaydı bu mümkün değildi. Ülkemizde bu tür ne kadar cinayet oldu? *** Sabahattin Ali’nin Kuyucaklı Yusuf romanı 1937’de dönemin koşulları içinde yargılama konusu olmuştu. Bilindiği gibi roman aile içi ihanetler, entrikalar, cinayetler, köy halkının toplu halde cinayeti gizlemesi üzerine... Sabahattin Ali’ye üç suç yüklendi: Devletin kolluk güçlerine hakaret, halkı askerden soğutma, aile kavramına zarar verme! İstanbul 1. Asliye Ceza Mahkemesi romanı bilirkişinin okumasına karar verir. Bilirkişi olarak Reşat Nuri Güntekin seçilir. Güntekin özetle şöyle rapor yazar: “Suç unsuru yoktur. Yazar ülkenin gerçeklerini kaleme almış. Eğer bazı konuların abartı olduğunu düşünüyorsanız, olabilir. Katılmıyorum ama böyle olsa bile bu, yazarın hakkıdır. Yazar topluma gerçekleri anlatmak için gerektiğinde büyüteç kullanır!” Mahkeme bilirkişiye uyar! Narin olayında ise büyüteç kullanmaya gerek yok! Her boyutu bir yazarın hayal gücünü zorlayacak derinlikte! Belki de cinayet bilerek düğümden kördüğüme dönüştü(rüldü). Bu kördüğümü çözmek, bütün çıplaklığıyla gözler önüne sermek, yargının, siyasetin, gazetecilerin, aydınların, sanatçıların ülkeye borcudur!",https://www.cumhuriyet.com.tr/yazarlar/mustafa-balbay/narin-dugumu-kordugum-oldu-2248288
Mustafa Balbay,Narin aynamız!,11 Eylül 2024 Çarşamba,"Okula gidecek çağda yaşamı elinden alınan Narin geldiğimiz noktanın aynası oldu. 21 Ağustos’tan beri kamuoyunun gücüyle unutturulamayan Narin’in 8 Eylül sabahı cansız bedenine ulaşılıncaya dek nelerin olduğunu henüz tam anlamıyla bilmiyoruz. Ama o kadar vahim, herkesin bildiği, tahmin ettiği sırlar var ki sözcüğün tam anlamıyla insanın kanı donuyor! İddiaları alt alta koyup buna bir tanım üretmeye giriştiğinizde kendinizden ürküyorsunuz. Bir örnek: Sülale suç örgütü mü diyelim? Aile suç örgütü mü diyelim? İnsanlığın oluşturabildiği en evrensel, en ahlaki kurum olan aile, böyle bir yafta ile karşı karşıya kalabilir mi? Kalamaz ama eğer aile içindeki suç sülale boyu saklanırsa kalır! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aslında gerçeği tüm Türkiye’ye AKP Diyarbakır Milletvekili Galip Ensarioğlu ilan etti: “Bazı şeyler vardır ki bilinse de söylenmez!” Çocuklar ölürken değil, uyurken susulur! Oysa Narin ölürken tüm aile, tüm sülale, tüm köy, tüm bilenler sustu! Hâlâ susmaya da devam ediyor! Bu anlamda olay yeri tüm Türkiye’dir. Hepimiz olay yerinin neresindeyiz, diye bakmalıyız. Hepimiz bu suçun ne kadarına ortak olduk diye bakmalıyız. İnsan sadece yaptıklarından değil, yapmadıklarından da sorumludur. Ne yaptık ya da ne yapmadık diye sormalıyız kendimize. Bir ülkenin kalkınmışlığı, gelişmişliği insanlarının ölüm şeklinden de belli olur. Yıllarca canım ülkemizin insani gelişmişlik endekslerinde hep alt sıralarda olduğunu, daha kötüsü giderek de gerilediğini söyledik durduk. Narin sadece bir örnek mi? Bir iddia atıldı ortaya: “Yılda on bin çocuk kayboluyor?” Buna Anadolu Ajansı (AA) aracılığıyla hemen açıklama geldi. TÜİK bu bilginin doğru olmadığını duyurdu. Gerekçesi ölümden beter: “Çünkü 2016 yılından bu yana bu yönde bir veri üretilmemiştir!” Daha önce üretilmiş mi? Evet. Eldeki son rakam 2008-2016 arasında 104 bin çocuğun kaybolduğu. Bunların ne kadarı bulundu, ne kadarı Narin oldu, bilmiyoruz. Sosyolojik kuraldır. Bir konuyla ilgili veri yoksa çözüm de yoktur! TÜİK deyince aklımıza enflasyon geliyor ama istatistiğin önemini ortaya koyan çarpıcı bir durum! *** Narin o gülümseyen yüzüyle bize bir ayna tutuyor! Çürüdünüz diyor. Kapalı olan her şey çürür diyor. Can güvenliği bir yana Türkiye’de insan olarak yaşama güvenliği bile yok diyor. Mahallemizdeki akrabalarım, komşularım bir sorun bakalım, yaşıyorlar mı diyor. Narin aynayı Türkiye’nin her yerine tutuyor, soruyor: Üç beş kişiyi sallandırmakla sorunu çözeceğinizi mi düşünüyorsunuz? Narin haykırıyor: Susmak ruha oksijenin gitmemesidir! Susmak insanı yorar. Susmaktan yorulmadınız mı? Susmanın etkisi bombadan bile tehlikelidir. Nasıl kapalı su bir süre sonra kokmaya başlarsa kapalı toplum da aynı sonuçla karşı karşıya kalır. Çok iyi öğretilmiş bir cehaletle karşı karşıyayız! Cahil insanı en azından insani konularda eğitirseniz mutlaka bir şeyler kapar. Ancak cehalet kuralları öğretilmiş bir insanı etkilemeniz çok çok zor. Aziz Nesin’in şu önerisi bir başlangıç noktası olamaz mı: “Çocuklara daha iyi bir dünya bırakmak yerine, dünyaya daha iyi çocuklar bıraksak...” Öldürmeden. Yaşatarak. Eğiterek. Narin’in tuttuğu aynada kendi yerini görmeyen kördür, yüzsüzdür!",https://www.cumhuriyet.com.tr/yazarlar/mustafa-balbay/narin-aynamiz-2246248
Mustafa Balbay,"Vergiyi vermek mi yüzsüzlük, vermemek mi",05 Eylül 2024 Perşembe,"Ekonominin gidişine bir başka gözle bakmak gerekirse şöyle de diyebiliriz: İktidar ekonomiyi son derece başarılı götürüyor! Ana hedef fakirden alıp zengine vermekse bundan daha âlâ ne yapılabilir? Gelir uçurumu o kadar derinleşiyor ki ülkenin varlıklı kesimlerinin temsilcileri bile bunun sürdürülemez bir tablo olduğunu söylüyor. Deneyimlerle doğrulanmış bir gerçektir: Sefaletin olduğu yerde safahat rahat olamaz! Hele iktidar hiç rahat olamaz. Sistemin rayında gitmesinin başlıca güvencesi de vergi sistemi! Türkiye’de iktidarların uygulaması hep şöyle oldu: Vergi vereni mahvet, vermeyeni affet! AKP bunu daha da ileri götürdü: Vereni mahvet, vermeyeni ihya et! Nasıl ihya ediyor? İstanbul, Ankara ve İzmir'de artan konut seçenekl eri LocalPlan Hemen ara Vermesi gereken miktarı siliyor, üstüne de yeni ihale veriyor! *** Vergiye ilişkin güncel haberler var. Birincisi en çok vergi veren ilk 100 kişinin 73’ünün adının açıklanmasını istememesi. AKP öncesinde de adının açıklanmasını istemeyen olurdu. Ancak iki elin parmağını geçmezdi. Şimdi tersi oldu. Açıklananlar azınlık, açıklanmayanlar çoğunluk! Konu bir haftadır tartışılırken Maliye Bakanı Mehmet Şimşek’ten bir ferman daha geldi: -Vergi borcu 5 milyonu geçenlere bir ay süre veriyoruz! Daha sonra hepsini ilan edeceğiz. Buna göre 15-31 Ekim arasında Gelir İdaresi Başkanlığı “vergi yüzsüzlerini” açıklayacak. 1-15 Kasım arasında da internet sitesine koyacak. Özetle, vergi borcunu ödemeyen “yüzsüz” ilan edilecek ve açıklanacak. Tablonun iki ucu şöyle: En çok vergi veren ilk 100 kişiden 73’ü yüzünü gizliyor. Bir nebze ironi yapmak gerekirse yüzsüz! Kim olduğu belli değil. Yüzünü bilmiyoruz. Vergi borcunu ödemeyenler ise “yüzsüz” ilan edilecek ve adları kamuoyuna duyurulacak. Memlekette vergiyi vermek mi yüzsüzlük vermemek mi? Bunların yanında bir de ödeyeceği vergi belli olup ödemeyen daha sonra da vergisi silinenler var! Bunlara ne diyeceğiz? “İktidar yüzsüzleri” uyar mı? Fena değil. Onların sayısı çok değil ama parasal ağırlığı hayli yüksek. Vergi dairelerinde şöyle yazılır: Vergilendirilmiş kazanç kutsaldır! Bize göre AKP dönemi için yanlış bir tanım. Zira vergilendirme yetmiyor, yolda siliniyor! Asıl olan vergisi ödenmiş kazanç! *** Türkiye’de vergi bilinci tam oluşmadığı, yaygınlaşmadığı için olaya sadece “devlete ödenmesi gereken miktar” gözüyle bakılıyor. Oysa demokrasi vergiden doğmuştur. İngiltere’de 13. yüzyılda başlayan, “Kral bizden topladığı vergileri nerede harcıyor? Bilmek istiyoruz” söylemi önce kralın harcamalarını denetleme heyetini getirdi. Bu, parlamentonun temeli oldu. Fransa’da oy kullanma hakkının başlangıçtaki iki temel koşulu şuydu: Bir diplomaya ve devletle vergi bağına sahip olmak! Türkiye’de ise vergi sistemi Deli Dumrul’u aratmayan keyfilikte. Şimşek bugünlerde sonbahardaki yeni vergi sisteminin ucundan tanıtımını yapıyor. Yeni vergilerin konması, mevcut vergilerin artırılması söz konusu. Ancak perde gerisinde sert vergi salmalarının ardından, “şu kesimleri bundan muaf tuttuk” listesinin de hazırlandığını duyuyoruz. Geçmişte milyarlık vergi borcu silinenlere yenilerinin eklenmesi söz konusu. FETÖ operasyonlarıyla el konan işyerlerinin yeni sahipleri var. Acaba onların vergisi ne kadar? Yoksa FETÖ’zedeler kadar bir de FETÖ’zadeler mi var?",https://www.cumhuriyet.com.tr/yazarlar/mustafa-balbay/vergiyi-vermek-mi-yuzsuzluk-vermemek-mi-2244462
Mustafa Balbay,Şahsıma mektuplar (35) Hep ken-dine,21 Eylül 2024 Cumartesi,"O kadar verimli bir hafta geçirdim ki! Bundan iyisi, Kahire’de Sisi! Sırada dostum, kardeşim, muhterem mevkidaşım Esad var. Kimi fesatların, Esad’la dostluğumuza laf edeceğini çok iyi biliyorum. O ahmaklara daha neler öğreteceğim neler! Cibilliyetsizliğin sınırı yok ki. Ama Türkiye ile Suriye’nin 950 kilometre sınırı var. O sınırla bu sınırın ne alakası var demeye kalkacaklar. Biz de onlara, “Bize soru soramazsınız” diye çıkışıp haddini bildireceğiz. Mektuplarımı okuyanlar, tarihi yeniden yazdığımı bilirler. Sadece bununla mı yetinecektik? Elbette değil. Şimdi bilimin öteki dallarını da yeniden yazıp körpe beyinlere yerleştireceğiz. Eğitimin en gerçek amacı neymiş, herkes görecek! *** İttifakımızın önemli ortağı Zekeriya kardeşimiz çok ciddi bir işlev görüyor. Onu mayın eşiği olarak kullanıyoruz. Benim milletim neye, ne kadar tahammül eder, şahsıma oy vermeyip başka arayışlar içinde olanlar nasıl bizim ittifakta toplanır? Bu soruların yanıtlarını ararken elbet mayın eşiklerine ihtiyaç var! Koronun son deliği Zekeriya kardeşimle ötekiler, hepimiz tam bir koro halindeyiz. Birbirimizle son derece uyumluyuz. O kadar uyumluyuz ki mübarek zıtlıkların anlaşmalı birliği! Bunun en güzel örneği, mevcudu beğenmediğimiz için devre dışı bıraktığımız anayasa oldu. Daha pratik, tek kullanımlık bir anayasa istiyoruz. Şöyle bir kez daha aday olayım, bir kez daha seçileyim yeter. Ötesine seçildikten sonra bakarız. O günün şartlarına göre kibrit büyüklüğünde, hibrit özelliğinde yeni bir anayasa daha yaparız. Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet Şahsım tertemiz bir yönetim, tertemiz bir toplum için o kadar büyük mücadele veriyor ki... Tarihe geçecek olanı; dini, ahlaktan ve vicdandan arındırmamızdır. Kimi kökü dışarıda Siyonizm uşakları, yok önce ahlak yok önce vicdan gibi art niyetli, ortalığı bulandırmayı amaçlayan, kafalarının arkasında ne olduğunu çok iyi bildiğimiz konuşmalar yapıyorlar. Biz yüce dinimize ahlaktı, vicdandı, hiçbir şey bulaştırmayız. Hepimizi kederlere gark eden Narin olayında cesedi saklayan ne diyor? Çuvala koyduktan sonra iki rekat namaz kıldım diyor. Kimse benim milletimin içindeki duyguları başka yöne çekmesin! Aynı şeyi eğitimde de yapıyoruz. Eğitimi, akıl ve bilimden arındırıyoruz. Bu alanı tertemiz yapacağız. Kimse bir şey bulaştıramayacak. *** Şahsımı en iyi temsil eden kişi Diyanet işleri başkanım. O kadar iyi temsil ediyor ki herkes ona benzemek için yarışıyor. Hah işte hizmet yarışı dediğin budur. Anayasa Mahkemesi başkanımdan eski genelkurmay başkanıma kadar herkes Diyanet işleri başkanlığı yapacak düzeyde. Seviye dediğin budur! Yurdumuzu muasır riyakârlık seviyesine çıkarmadan bize durmak yok! Bütün bilimleri bir hedefte birleştiren şu söz ne kadar derin manalar ifade eder: Şahsımı sevmeyen Allah’tan korkmuyor demektir, Allah’tan korkmayan dinsiz demektir, dinsiz olan da ilim, irfan, bilgi sahibi değil demektir. Biz, zikri hür, cüzdanı hür, israfı hür bir anlayışla yürüyeceğiz. Böyle nesiller yetiştireceğiz. Bu hürriyetlere hayır diyenin defterini düreceğiz. Şahsıma, hep kendine yontuyorsun diyorlar. Bu yontulmamışlara sorarım: Kime yontacaktım? Bir süredir ekonomiye giremiyoruz. Önümüzdeki haftalarda ekonomist evladımla, faiziyle birlikte gireriz.",https://www.cumhuriyet.com.tr/yazarlar/mustafa-balbay/sahsima-mektuplar-35-hep-ken-dine-2249731
Mustafa Balbay,Bütün mesele Atatürk!,10 Eylül 2024 Salı,"20 milyon öğrenci dün ders başı yaptı. Milli Eğitim Bakanlığı ilk dersin adını şöyle koydu: Çanakkale’den Gazze’ye bağımsızlık ruhu ve vatan sevgisi! Eğer okullar 9 Eylül günü açılıyorsa, ilk ders de tarih olacaksa, konusu ne olabilir? Bu soruyu bir öğretmen ilkokul öğrencisine sorsa, minicik ellerini kaldırır, yanıttan emin olmanın sevinciyle haykırır: -9 Eylül Kurtuluş Savaşı’mızın zaferle sonuçlanması ve İzmir’in işgalden kurtarılması öğretmenimmm! Bakanlık 9 Eylül’de, o günün anlamını ders konusu yapmak yerine iktidarın uzun süredir partisinin siyasal bir söyleme dönüştürdüğü alanı seçti. Yeni müfredatın adını AKP’nin “Türkiye Yüzyılı” sloganı ile birleştiren elbette bunu da yapar! *** İlk dersin içeriğini bir önyargı ile eleştirmek yerine, derse biz de girelim, dinleyelim, ondan sonra yorum ve gözlemlerimizi yazalım diye düşündük. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Çağın iletişim gücüyle 12 dakikalık derse doğal olarak herkes ulaşabiliyor. Elimize kâğıdı kalemi aldık, not tutarak dinledik. İlk dört dakika Çanakkale’yi savaş bölgesindeki anıtlar ve şehitlikler etrafında anlatıyor. Çanakkale’yi, Türk, Kürt, Çerkez, Arap bütün milletler olarak kazandığımız vurgulanıyor. Dördüncü dakikadan sonra iki dakika kadar İstiklal Savaşı işleniyor. Çanakkale’de Mustafa Kemal yok! Usulen de olsa bir cümlede geçmiştir, biz atlamışızdır, diye düşündük. Yeniden başa sardık. Daha dikkatli dinledik, yok. Mustafa Kemal Çanakkale Savaşı’nda bulunmamış! Beşinci dakikada İstiklal Savaşı anlatılırken şu ifadeyi lütfetmişler: “Gazi Mustafa Kemal Atatürk’ün başkomutanlığında kazanılan zaferler...” Konuyu hiç bilmeyen bir kişi dinlese şöyle anlar: Atatürk başkomutan olarak atandı! Zaferin unsurlarından biriydi! Altıncı dakikada 15 Temmuz’daki milletin direnişine geçiliyor. Yedinci dakikada Gazze başlıyor. Hiçbir vicdanın kabul edemeyeceği soykırımın bütün dünyanın gözü önünde vahşice sürdürüldüğü anlatılıyor. Gazze’nin bugünkü Çanakkale olduğunun altı birkaç kez çiziliyor. Daha önce Kuvayı Milliye ile bir tuttukları Gazze’yi, şimdi Çanakkale ile eşitliyorlar. Adım adım küçülen Filistin devletinden elde Batı Şeria ve Gazze kaldı. Her şey bir yana eğer Filistin halkına Kuvayı Milliye’yi örnek alması önerilecekse Gazze’nin ayrı bir devletmiş gibi ders konusu yapılmaması, birliği sağlamanın önerilmesi gerekirdi. Dersten anlıyoruz ki dert bu değil! *** Okulların açılışındaki ilk dersten teğmenlerin yemin törenine kadar son günlerin tartışma konularına bakınca işin özü şu: Bütün mesele Atatürk! AKP iktidarının ilk günlerinden bu yana her fırsatta Cumhuriyetin iktisadi, sosyal, kültürel, demokratik bütün birikiminin ortadan kaldırılması için sistemli bir çaba harcanıyor. Kabul etmek gerekir ki hayli yol alındı. Limanlardan fabrikalara pek çok değer satıldı ya da kapatıldı. Eğitimin içi büyük ölçüde boşaltıldı. Kadın erkek eşitliğinden hukuk güvenliğine kadar insani gelişmişlik değerlerinde alt sıralara inildi. Demokrasinin ayakları olan kurumların ya içi boşaltıldı ya ortadan kaldırıldı. Ancak bunların yerine millet katında kabul görecek bir sistem koyamadılar. Atatürk’le girdikleri her savaşı kaybediyorlar. Devleti büyük ölçüde değiştirdiler ama milleti istedikleri gibi değiştiremediler. O yüzden ithal millet çözümü arıyorlar! Bütün mesele Atatürk! Ve Atatürk savaşları kazanmaya devam ediyor!",https://www.cumhuriyet.com.tr/yazarlar/mustafa-balbay/butun-mesele-ataturk-2245896
Mustafa Balbay,Sivas ruhu ve CHP,04 Eylül 2024 Çarşamba,"CHP’nin 20. tüzük kurultayı sembolik olarak bugün başlıyor, 6-9 Eylül arasında devam edecek. CHP’nin kuruluş dilekçesi 9 Eylül 1923 tarihli. Atatürk’ün gerçek kuruluş tarihi olarak 4-11 Eylül 1919’daki Sivas Kongresi’ni göstermesi CHP’nin de resmi ajandasına girdi. Tüzük kurultayı bu anlamda tarihi ve güncel bir öneme sahip olacak. CHP kuruluş yıldönümüne ve tüzük tartışmasına şöyle bir Türkiye’de giriyor: -İktidar, uymak için değil, kullanmak için bir anayasa arayışı içinde. -İktidar, Atatürk’ün kurduğu orduda Atatürk Cumhuriyetinin temel ilkelerinin dile getirilmesinden rahatsız. İktidar, Şanlıurfa Belediye başkanı örneğinde olduğu gibi her türlü ikna yöntemini kullanarak seçimle genişletemediği kadrosunu transferle genişletmek için düğmeye bastı. İktidar, Dilruba Kayserilioğlu örneğinde olduğu gibi sokağın sesini kısmak için yargı dahil her türlü gücü kullanıyor. Örnekleri uzatmak mümkün... Toplumun durumu ise şu: Karın açsa, yarın zor düşünülür! İktidar “seçeneksizlik” dayatmasını yerleştirip “Toplumu aç bırak, kendine muhtaç bırak” siyaseti izliyor. DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet *** İşte bu ortamda CHP’nin gerçekleştireceği büyük buluşma nereye oturacak? Bu sorunun iki yanıtı var: 1- CHP iç tartışmaların partisidir. Yine aynısı oldu. 2- CHP iktidara hazır olduğunu gösterdi. Şimdi bunu tüm ülkeye yaymalı. Bunlardan daha zor son bir şık daha var: 3- CHP hem iç tartışmasını yapabildi. Hem de ülkeyi yönetecek kadrolarının ve projelerinin olduğunu ortaya koydu. Ne yapıp edip son şıkkı hayata geçirmek gerekiyor. Vurguladık, çok zor olduğunu görüyoruz ama liderlik zorlukları aşmayı gerektirir. Etrafından dolanmayı değil. CHP, çok güçlü bir genel merkeze ve liderliğe sahip olmak zorunda. Bir o kadar da güçlü bir örgüt yapısını ve işleyişini hayata geçirmek zorunda. Biri ötekinin antitezi değil, seçeneği değil. İkisi birlikte ise ikisi de güçlü. Değilse tek başına birinin güçlü olması yetmez. Siyaset, hele Türkiye’de lider odaklıdır. Bir o kadar da hedef ve düşünce odaklıdır. CHP’nin 4-9 Eylül kurultayından hedefe dönük, akıllarda kalacak slogan, sloganlar bekliyoruz. Slogan en çok 3-4 kelimeden ibarettir ama onun altında en az 3-4 bin sayfalık çalışma vardır. *** CHP’nin çalışmalarını Sivas Kongresi’nin 105. yıldönümüne denk getirmesi sadece bu özel günü kullanmak için olmamalı. Tam tersine bu özel güne anlam katmak için olmalı. Sivas Kongresi büyük bir irade bütünlüğündür. Salt kongre sürecini anlatmak için Sivas’ta kurulan gazetenin adı da İrade-i Milliye’dir. Sivas Kongresi büyük bir örgütlenmenin adıdır. O günün koşullarında bile hemen tüm bölgelerin temsili sağlanmıştır. Sivas Kongresi parçalanmış tüm örgütlerin vatanın bağımsızlığı hedefiyle bir araya getirilmesidir. Sivas Kongresi Tıbbiyeli Hikmet’in, mandayı kabul etmesi halinde Mustafa Kemal’in bile yakasına yapışacağını yüzüne söylemesidir. Sivas ruhunu bugüne taşımak gerekirse... Sivas ruhu, ülkeyi girişte vurguladığımız anlayıştan, tüm meşru mücadele haklarını kullanarak sandıkla kurtarmaktır. Hedefle milleti buluşturmaktır. Bunları bırakıp 6 Ok’u boyamaya, yeni şekil vermeye kalkarsanız bizim de aklımıza şu söz gelir: İşini iyi yapamayan marangoz, aleti suçlar!",https://www.cumhuriyet.com.tr/yazarlar/mustafa-balbay/sivas-ruhu-ve-chp-2244115
Mustafa Balbay,Ahmak olmak lazım!,18 Eylül 2024 Çarşamba,"Aslında haklı! Bu gidişin nereye olduğunu görmemek için ahmak olmak lazım! Nedir ahmak sözcüğünün anlamı? Aklını gerektiği biçimde kullanma yeteneği olmayan, zekâsı pek gelişmemiş, aptal, bön, budala kimse! Sözlük böyle diyor! Hayat da böyle diyor... Çıkmış, “Ahmağa anlatır gibi anlatayım. Biz anayasanın sadece dördüncü maddesinin değişmesini istiyoruz. İlk üç maddenin değil!” Eee ahmak olan şöyle düşünür: “Bak adam ne güzel anlattı. Anayasanın devletin niteliğini, başkentinin Ankara, resmi dilinin Türkçe olduğunu, İstiklal Marşı’nı, bayrağın şeklini, devletin bütünlüğünü ifade eden ilk üç maddeye dokunmuyor. Sadece bunların değiştirilemeyeceğini ifade eden dördüncü madde kaldırılsın diyor.” İlk üç maddeyi koruyan dördüncü madde kalktıktan sonra sıranın ilk üçe geleceğini anlamamak için ahmak olmak lazım! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Ahmaklık önemli. Ahmaklık olmasa ülke yönetilemez. Ona “Ahmağa anlatır gibi anlatıyorum” dedirtenin, içinde bulunduğu ittifak olduğunu görmemek için de ahmak olmak lazım. Eğer sadece kendi görüşü ise demek ki ittifakta çatlak var. Eğer sadece kendi görüşü değil de tartışmayı onun başlatması isteniyorsa halkı ahmak yerine koyuyorlar demektir. Bu tartışmanın sürmesi için de çok ahmak gerekli. Mevcut anayasaya uymayanların yeni bir anayasa istemesinin son derece demokratik bir ülke özlemi olduğunu düşünmek de hayli ahmak olmayı gerektirir. Uygulamak için değil, kullanmak için anayasa yapmanın kılıfına “Sivil anayasa istiyoruz”u geçirip bunu da kabul ettirmek için pek çok ahmağa ihtiyaç var! “Şimdi emekli oldunuz, oldunuz... 2025’te emekli olursanız daha az maaş alacaksınız” deyip ölüm-sıtma dengesini tutturmak için de ahmağa ihtiyaç var! Ödeme garantili yatırımlara tıkır tıkır para aktarıp iş emekliye gelince, “EYT’liler yüzünden bütçede para kalmadı” demek ve bunun ciddiye alınmasını sağlamak da hayli ahmak gerektirir. Çiftçinin ürününe maliyetin altında para verip “Üretmezsen toprağını başkasına kiralarız” dediklerinde, bunun ülkeyi çok uluslu şirketlere (ÇUŞ) peşkeş çekmek anlamına geldiğini görmemek için de çok ahmağa ihtiyaç var. Eğitimin evrensel ölçüleri dikkate alındığında giderek seviye kaybettiğimiz ortadayken hiç soru çözmeden üniversite kazanmanın büyük başarı olduğunu kabul ettirmek de ahmak seviyesinin yüksek olmasını gerektirir. *** Ahmaklık şart! Sürekli yeni bir anayasa istiyorum diyene, “Sen bu ülkeye hangi hizmeti yapmak istiyorsun da anayasanın hangi maddesi buna engel” diye sormamak için de hayli eğitilmiş, nitelikli ahmaklara gereksinim var! Tek hedefin yeniden cumhurbaşkanı seçilmek olduğunu, bunu sağlamak için her türlü kılıfı üretileceğini görmemek için de hayli ileri görüşlü ahmaklara ihtiyaç var. Ahlak mı? Boş ver canım, o zor iş. Ahmak daha iyi... Adalet mi? O uzun sürer. Tarifi, uygulaması zor iş. Yeterince ahmak, her yeni yasanın adalet reformu olarak algılanmasına yeter! Kalkınma mı? Eee yapıyoruz ya... Herkes kalkınırsa, bu kalkışma olur. Bir kısım çok kalkınacak, ötekiler ona tutunacak. Bunun yönetimde istikrar olduğunu kabul ettirmek çok ahmak ister! Koronun son deliği çok doğru söyledi. Bütünü görmemek için ahmak olmak gerekli! Bu milleti ahmak yerine koymak da hayli usta bir ahmaklık ister!",https://www.cumhuriyet.com.tr/yazarlar/mustafa-balbay/ahmak-olmak-lazim-2248612
Mustafa Balbay,Şahsıma mektuplar (31) Değişim benim!,24 Ağustos 2024 Cumartesi,"Şu değişim rüzgârını herkesin elinden, dilinden koparmanın, kendi tekelime alarak teker yapıp işi döndürmenin zamanı geldi. Değişim deyince benden başka kim akla gelebilir ki! Memlekette özünü değiştirmediğim, bozmadığım ne kaldı? Bütün bunlardan sonra benden başka kişi çıkıp da “Değişimin sahibi biziz, biz değişmeden Türkiye değişmez” demeye kalkmaz mı! Şimdi onların başına değişik bir çorap örüp onunla oyalanmalarını sağlamanın tam zamanı! Önce şu değişimin tarifinden başlayalım. Diyen ne demiş: Değişmeyen tek şey değişimdir! Güzel bir söz! İtiraz ediyor muyuz? Hayır. Doğru söze itiraz edilir mi? Mademki değişmeyen tek şey değişim, ben hiç değişmeyeceğime göre ne oluyor? Değişim ben oluyorum. Çünkü değişmiyorum, kalıyorum! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu büyük sözü söyleyen şahsımı ne güzel tarif etmiş. *** Gündeme bir konu attım! Ne dedim; anayasa değişmeli dedim. Bir ülkede bundan daha büyük değişim isteği olur mu? Nasıl bir anayasa? Şöyle yeni nesil bir anayasa; kullan at türünden! Maddeler birer kullanımlık olur, nerede gerekiyorsa orada kullanırız. Son kullanma tarihi geçen maddeyi de atarız! Anayasalar niçin vardır? Bu soruya kimi cibilliyetsizler, sürtükler, siyaset fukaraları şu yanıtı veriyor: Uymak için! Ağzımı bozmak istiyorum ama hadi bozmayayım; ulan şerefsizler, çöp çukurlar, uymak için anayasa mı olur? Olsa olsa kullanmak için olur! Sen anayasayı kullanmayacaksan niye yapıyorsun? Değişimi de o kadar renkli yapıyoruz ki! Şahsımın bir temsilcisi çıkıp “Tüm maddeler baştan sona değişecek” diyor. Şahsımın bir başka temsilcisi de çıkıyor, “İlk dört madde namustur, bize emanettir kesinlikle değişmez” diyor. Böylece bir değişmezlik değişimini bir de toptan değişimi piyasaya sürüyoruz. Her şey değişir, değişimiyle DEM’i selamlıyoruz, ilk dört namustur ile ortağımızı sıvazlıyoruz! Biz her değişimi en uygun şekilde seçip sıvazlarız! Geçen hafta Meclis’te de büyük bir değişime imza attık. Ağzımızla değil, yumruğumuzla konuştuk. Neymiş? Yumrukların konuşması vahşeti çağrıştırıyormuş. Şahsımın tepesini attırmayın, yumruğumuzdan başka şeylerimizle de konuşuruz! Tekme var, omuz var, diz var... Var da var, davar da var! Yavvv anayasayı ayaklarımızın altına alıp çiğnerken ağzımızla değil, yumruğumuzla konuşmuşuz, çok mu? Kolay mı, anayasa çiğniyoruz burada! Sakız değil! *** Değişimi millete anlatırken bütün mesele, hep ken-dine yontacaksın! Hep ken-dine, hep ken-dine! Milletime, “kendine” derken ilk heceyi yutarak söylemelisin ki yutsunlar! Mesela milletimi de değiştiriyorum. Kullanacağım anayasayı tarif ederken “Milletimin çeşitliliğini de yansıtacak” dedim. Bu çeşitliliğin içine istediğini koy, değişiklik olsun! Başlangıçta “Türk milleti çeşitleri” deriz. Başka bir karışım olmadığını anlatmak için. Suriyeliler, Afganlar derken 15 yaş altı, 50 yaş üstü Iraklıları da çeşidin içine koyacağız. Ne güzel çeşitleme oldu! Çevremdeki, her şeyi yalarken arada mürekkep de yalayanlara değişim üzerine söz bulun dedim. Biri fena değildi: Değişim rüzgârları eserken aptallar duvar örer, akıllılar değirmen kurar! Hah ne güzel, ben değirmen kuruyorum! Değişimi istediğim gibi öğütüp millet dahil istediğimi üretiyorum! Değişim benim! Değişmeyen değişim!",https://www.cumhuriyet.com.tr/yazarlar/mustafa-balbay/sahsima-mektuplar-31-degisim-benim-2240707
Mustafa Balbay,Kiralık topraklar!,27 Ağustos 2024 Salı,"Bu da oldu! İktidar, ülke topraklarının kiralanması için ilk adımı attı. 22 Ağustos Perşembe günü Resmi Gazete’de “İşlenmeyen Tarım Arazilerinin Tarımsal Amaçlı Olarak Kiraya Verilmesine” dair yönetmelik yayımlandı. Buna göre iki yıl üst üste ekilmeyen tarım arazilerini bakanlık kiraya verecek, bedeli toprak sahibine aktarılacak. Bu çerçevenin içine her şey sığar. Kiralama ile başlayan satışa kadar gider. Şiddetle karşı çıktığımız, ne pahasına olursa olsun karşı çıkmaya devam edeceğimiz bu süreç bizim ürettiğimiz bir endişe değil. Bu süreç yüzyıllardır sömürgecilerin ülkesine göre uygulama yöntemleri belirlediği, görünümü değişen ama özü değişmeyen bir dayatma. Yönetmelikte kiralayacak kişinin Türkiye Cumhuriyeti yurttaşı olması öngörülüyor ama madencilikte de olduğu gibi bunu aşmak o kadar kolay ki! *** İktidar yıllar içinde çiftçiyi üretim yapamaz hale getirdi. İnatla üretimin içinde kalanları pişman etti. Şimdi de bu toprakları çok uluslu şirketlere (ÇUŞ) peşkeş çekmenin adımlarını atıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet AKP’nin değişmez geleneği şu: Bir alandaki sorunun derinleşmesini sağlamak. Bıktırıcı hale gelince, kendi “çözümünü” dayatmak. Tarım arazilerinin parçalanmışlık başta olmak üzere ciddi sorunları var. Ancak en büyük sorun üreticiyi koruyan, güçlendiren bir tarım politikasının olmaması. Özet şu: Girdilerdeki artış oranıyla, gelirdeki artış oranı arasında on kat fark var! Bu ortamda üretim yapılabilir mi? Yapılamayacağına göre AKP çözümü buldu: Toprakları kiraya vermek! Yıllar önce Nikaragua gezim sırasında karşılaşmıştım. Kahveden muza kadar bereketin fışkırdığı Nikaragua’da üretim alanlarının yüzde 95’i (yüzde doksan beş) Amerikan Fruit Company’nindi. Bu tablo kahve, kakao, muz gibi üretim alanı olan ülkeler için de çok farklı değil. O yüzden onlara “muz cumhuriyeti” deniyor. Kenya dünyanın en çok tıbbi bitkiye sahip ülkesi. Üç bin kadar. Topraklarının tapusu onlarda ama yabancılara kiralık! Kaç yıllığına olabilir? 999. (Dokuz yüz doksan dokuz). Kimine 49, kimine 999. Tutturabildiğine! Hıristiyanlık inancında kıyamet habercisi “mahşerin dört atlısı”nda beyaz at İsa’yı ötekiler açlık-kıtlığı, savaşı ve salgın hastalığı temsil eder. Dünya açlık-kıtlık tehlikesine karşı önlem ararken AKP, ülkesinin topraklarını kiraya vermek için fırsat kollayan bir emlakçı gibi. Buğday ihracatında ilk üç şöyle: Rusya, AB, Kanada! Tarım ülkesi diye bir kavram yok, koşulları ne olursa olsun, hiçbir ülke tarımı ihmal etmiyor. Japonya bile! *** CHP kadrolarına gerekirse yalvarıyoruz... AKP’nin ülkeyi ne hale getirdiğini, bu politikaların nereye uzandığını millete anlatmaktan başka gündeminiz olmasın. AKP’nin ilk iktidara geldiği günlerde ve devamında “rejim tartışmaları” öne çıktı. Oysa AKP’nin gerçek anlamda açılımı şuna denk geliyordu: Azgın Kapitalizmin Partisi! AKP, uluslararası ilaç tekellerinin arayıp bulamadığı bir adımla, göreve gelir gelmez 2004’te SSK’nin ilaç fabrikalarının kapatan parti. AKP, 2013’te Bütünşehir Yasası’yla köyleri büyük ölçüde ortadan kaldırıp üretimden koparan parti. AKP, kendi üreticisini desteklemek yerine ithalatla terbiye etmek yolunu seçen parti. Zengin toprakların fakir sahipleriydik... Şimdi? Zengin toprakların kira mahkûmlarına dönüşüyoruz. Bunun devamı şudur: Zengin toprakların köle ırgatları!",https://www.cumhuriyet.com.tr/yazarlar/mustafa-balbay/kiralik-topraklar-2241650
Mustafa Balbay,Genco Erkal’ın büyük eseri: Savunma!,03 Ağustos 2024 Cumartesi,"Genco Erkal’ı dün sonsuzluğa uğurladık. Bizlere bıraktığı o sesin gücünü hep yüreğimizde, beynimizde hissedeceğiz. Prof. Dr. Ahmet Taner Kışlalı’nın pek çok güzel sözünden biri şuydu: “Aydın olmanın ölçütü, bilgi değil tavırdır.” Bunu sanatçı için de söyleyebiliriz. Sanatçı olmanın ölçütü, sanat gücünün yanında tavırdır. Genco Erkal’ın ışığı sadece sahneyi değil, Türkiye’nin bugününü ve geleceğini de aydınlatıyordu. Bugün köşeyi Genco Erkal’ın cumhurbaşkanına hakaret suçlaması nedeniyle çıkarıldığı mahkemede 25 Kasım 2021’de yaptığı savunmanın ana hatlarına ayıralım... *** “Bu davaya konu olan üç tweet’i teker teker ele alıp açıklayacağım. Ayder Yaylası’ndan başlayalım. Bu iktidarın doğayla arası pek sağlıklı olmamıştır. İnşaat ve beton aşkı her zaman doğa aleyhine çalışmıştır. Onlar için önemli olan her zaman pazarlanacak yeni rant alanları yaratmaktır. Toprağı, alınıp satılacak arsa olarak görürler... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ayder Yaylası için de ‘Biz burayı kirlettik, rezil ettik’ dediği halde yaylayı turizm merkezi ilan ederek kentsel dönüşüm çalışmalarını başlatmış, imara açıp buranın doğal yayla olma vasfını kaybetmesine olanak sağlamıştır. İşte benim tweet’im bu durumu eleştiriyor. ‘Parmağının değdiği yeri beton edip kurutuyor’ demek bir durum beyanı, bir eleştiridir. Kesinlikle hakaret değil. İkinci tweet’in konusu cumhurbaşkanının diploması. Yıllardan beri tartışılıyor. Vardı, yoktu. Geçerliydi, değildi. Sahteydi deniyor. Davalar açılıyor, reddediliyor. Onaylanan fotokopidir, orijinal diploma ortada yok deniyor... Bu tweet’le ifade ettiğim gibi ben de bir yurttaş olarak bu diplomayı görmek istiyorum. Bu benim hakkım. Bugüne kadar hiçbir cumhurbaşkanımızın diploması tartışma konusu olmamıştı. Aynı tweet’in baş tarafında ‘âlemin çocuk doğurup doğurmayacağına karışacağına’ diye bir ibare var, onu da açıklamak isterim. Cumhurbaşkanı ara sıra ‘Biz kimin özel hayatına, yaşama biçimine karıştık?’ der, der ama açıkça bilindiği gibi üç çocuk, beş çocuk, yurttaşların kaç çocuk yapacağına bile o karar vermek ister. Bu da beni rahatsız ediyor ve bu tweet’le o konuyu eleştiriyorum. Üçüncü tweet’teki çobanlık meselesine gelince: Cumhurbaşkanı şöyle dedi: (14 Kasım 2016) ‘Çobanlık felsefesini anlamayan, insan yönetemez. Ben de bir çobanım.’ İşte bu konuşma son tweet’ime ilham kaynağı oldu. Kendisi çobanlığı gururla kabul edip savunduğuna göre burada hakaret söz konusu olamaz. O çobanlığı tercih edebilir ama ben sürüden biri olmayı kabul etmiyorum. Çağdaş bir toplum özgür bireylerden oluşur, halk koyun sürüsü olamaz... Teker teker tweet’lerimin savunması böyle. Genel duruma bakarsak ülkemizde, son altı yıl içinde cumhurbaşkanına hakaretten 38 bin dava açılmış, bu herhalde bir dünya rekoru... Neden bu kadar çok dava? Suskun, evet efendimci bir toplum isteniyor. Soru sorulmasın, eleştiri yapılmasın, iktidara koşulsuz biat edilsin. İnsanlar hapse atılmaktan korkup sussunlar, bu mudur amaçlanan?” *** Genco Erkal’ı en son Ocak 2024’te Ankara’da AST sahnesinde oğlum Deniz’le izlemiştik. Çok hastaydı ama ille de sahnedeydi. Ankara’ya gelişlerini kaçırmamak ne güzel beklentiydi. Yukarıda özetlediğimiz savunmanın altına yazılacak çok şey var. Sadece halkı selamlarken eğildi... Ayakta öldü!",https://www.cumhuriyet.com.tr/yazarlar/mustafa-balbay/genco-erkalin-buyuk-eseri-savunma-2234100
Mustafa Balbay,Vurulan İran!,01 Ağustos 2024 Perşembe,"Hamas’ın siyasi büro şefi İsmail Haniye, 60’ı aşkın yakınının öldürülmesinin ardından dün İran’ın başkenti Tahran’da uğradığı suikast sonucu yaşamını yitirdi. Durumun genel özeti şu: Haniye öldürüldü, İran vuruldu! Haniye’nin İran topraklarında öldürülmesi saldırının sadece Hamas’a yönelik olmadığını gösteriyor. İran’ın reformcu diye bilinen yeni cumhurbaşkanı Pezeşkiyan’ın göreve başlama töreni için Tahran’a gelen Haniye’nin, Katar’ın başkenti Doha’da toprağa verileceği açıklandı. Hamas’ın bilinen yönetim merkezi Doha. Birkaç ay önce Hamas’ın buradan taşınacağı, yeni adresinin Türkiye olabileceği konuşuluyordu. Ancak “şimdilik” bundan vazgeçildiği haberleri yayıldı. Doha’ya dikkat çekmemizin nedeni şu: ABD’nin Ortadoğu’daki en büyük üssü de Doha’da! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Arap dünyasında değişimin şart olduğu zemininde yayın yapan El Cezire televizyonunun merkezi de Doha’da! *** Böyle bir günde Doha merkezli komplo teorileri peşinde değiliz. Ancak hem ABD’nin bölgedeki en büyük askeri üssünün Doha’da olması hem de ABD’nin her konuda kayıtsız şartsız yanında olan İsrail’in can düşmanı Hamas’ın yönetim merkezinin Doha’da olması normal mi? Özellikle “Arap Baharı” sürecindeki yayınlarıyla “katalizör” olduğu iddialarıyla hedef haline gelen, Arapça ve İngilizce yayın yapan El Cezire’nin de her geçen yıl daha güçlü hale gelmesini bunun yanına konunca insanın aklına şu soru geliyor: Bunlar normalse anormal ne? Bu durum şöyle bir savunma ile geçiştirilebilir: Katar’da demokrasi var. Özgürlükçü bir ülke. Böyle bir merkez olmaya karar vermişler. Saygı duymak gerekir! Elbette bu da bir değerlendirmedir ama Katar emirinin şöyle bir yakın geçmişi var: Annesi ile bir olup babasını devirdi. Halen yönetimde, annesi de etkin! Öylesine etkin ki yine yalanlanmayan haberlere göre anne Şeyha Moza, oğlunun ensesinde boza pişirdi, ille de İstanbul Kanalı diye planlanan bölgeden arsa aldı! Katar’la Türkiye’nin ilişkileri de düşman çatlatacak cinsten! *** İsmail Haniye’nin Doha’da gömülecek olması bizi nerelere getirdi. Ortadoğu’da kimin eli kimin cebinde, kimin gözü kimin tahtında belli değil. Zaten yönetim anlayışı da bu temele dayanıyor. Küresel aktörlerin her birinin özel maşalarla savaşa tutuştuğu bölgede şimdi İran’ın sinirleriyle biraz daha oynanıyor. Yeni yönetimin “intikam” siyaseti izlemekten başka bir seçeneği olursa, ondan intikam alırlar! İşte her fırsatta yaptığımız önermenin yine tam zamanı: Aman Ortadoğu’da sorunların bir parçası olmaktan kaçınalım! Gönül ister ki çözümlerin parçası olalım. Ancak yukarıda vurguladığımız gibi kimin çözümden yana kimin savaştan yana olduğu da belli değil. Haniye’ye yönelik suikasttan sonra sık vurgulanan konulardan biri şu oldu: Haniye, Gazze’de ateşkes anlaşması için en çok çaba harcayanların başında geliyordu! Buradan şu çıkarım da mümkün: Ateşi durdurmaya kalkan ateşe atılır! Suikastın üzerinden saatler geçtikten sonra ortaya çıkan tabloya ilişkin genel değerlendirmelerimiz böyle. Dünden itibaren en büyük çengel şu soruda: İran bundan sonra ne yapacak? Dini lider Hamaney, “İsrail kendisine ağır bir ceza verilmesinin zeminini hazırladı!” dedi. Görünen o ki ABD seçimleri öncesi herkes bir adım önde yer tutmak istiyor!",https://www.cumhuriyet.com.tr/yazarlar/mustafa-balbay/vurulan-iran-2233325
Mustafa Balbay,İzmir’in dağlarında çiçekler yanar!,20 Ağustos 2024 Salı,"Bir hafta aradan sonra yanık bir merhaba! Geçen yıla göre sayısal olarak yüzde 80, alan olarak yüzde 40 artan orman yangınları ciğerimizi yakıyor, soframızı küçültüyor, ekonomimizi daraltıyor, “yeşil vatan”ı küle çeviriyor. Ülkemizin, hatta dünyanın herhangi bir yerindeki yangın hepimizi az ya da çok etkiler. İnsanın tanıdığı zarar görmüşse acısını ayrıca hisseder. İzmir’in dağlarındaki yangın bu anlamda bizi de vurdu. Mesleğimizin ilk yıllarında Ege Üniversitesi Ziraat Fakültesi’nin Yamanlar Dağı’na ilişkin endemik bitki çalışmalarını haberleştirdiğimizi anımsıyorum. Yangından sonra sordum sadece Yamanlar bölgesine özgü lale ve orkide türünün bulunduğunu anlattılar. *** Ege’nin bir tarifi de şudur: Dağlarından yağ, ovalarından bal akar. Zeytin ve incire gönderme yapılarak şekillenen bu anlatım Ege’nin sadece iki bereketidir. Stoklarla Sınırlı Fırsatlar Yüzlerce Ürün Vivense Şimdi Satın Al Küçük Menderes ovasından dağlara doğru tırmandığınızda ovada sebze, meyve, patates sizi durdurur. 200 metreden sonra fidanlıklar, bağlar, zeytin yükselir, 400 metreden sonra kestane ağaçları “Dağlar benim” der. Yaylalarda barbunya, kış patatesi sırasını bekler. Son orman yangınları yukarıda sözünü ettiğimiz coğrafyada idi. “İzmir’in dağlarında çiçekler açar” gerçek yaşamdan marşa sıçramıştır. İzmir’in dağlarında sadece bu bölgeye özgü o kadar çok çiçek vardır ki! İris türleri, zambaklar, laleler, çiğdemler, papatyalar, sümbüller, kendi içinde üçer beşer çeşittir. Son bir hafta içinde onların bir bölümü zarar gördü. Daha önceki Ödemiş bölgesinde çıkan yangından anımsıyorum. Yangın söndürüldükten sonra bütün dağ kül rengiydi. Etrafta bir tek canlı yoktu. Sinekler bile uçuşmuyordu. Ayakta kalan sadece ağaçların kömürleşmiş gövdesiydi. Yolun kıyısında kömürleşmiş ama sırtı belirgin bir kaplumbağa vardı. Yola ulaşmaya çalışmış. Hâlâ gözümün önündedir. Orman yangını haberleri yapılırken “sevindirici boyutu” şöyle paylaşılıyor: “Can kaybı yok!” Yok mu? Binlerce, hatta milyonlarca canlı kaybı var! Meslektaşlarımıza, yangınlara böyle bakmalarını öneriyoruz! *** Girişte vurguladığımız orman yangınlarının oransal ve kapsama alanı artışı neden? Sadece 2 Ağustos günü bir kararname ile 9 ilde 1 milyon 20 bin metrekarelik saha orman alanından çıkarıldı! İmar için... 2004 yılında Maden Yasası’nda yapılan değişiklik sonrası Türkiye’nin yüzde 60’lık dilimi potansiyel maden sahası olarak belirlendi. Orman yasası hep orman aleyhine 36 kez değişti. Sihirli daha doğrusu zehirli sözcük şu: “Orman vasfını yitirmiş arazi!” Ne demek orman vasfını yitirmiş? Cümlenin doğrusu şu: Orman vasfı yitirtilmiş! Kaz Dağlarını oksijen kaynağı olarak gözde biliyoruz ama madencilerin ayrıca gözdesi! 1700 maden arama bölgesine ayrıldı. Bu, Kaz Dağlarının yüzde 79’u demek! Madenlerin rantını halkımızın değil de çokuluslu şirketlerin ve onların iktidar işbirlikçilerinin alması da başka bir acı gerçek. Bir de yüksek gerilim hatları var! Zaman zaman yangınlara neden oluyor. Hatlar kıvılcım atmasın diye ayrı bir bakım yapmak, aparat takmak gerekiyor. Bu yapılıyor mu? Görünen o ki yeşil vatanı kaybetmek için düşmana gerek yok! Bunun adı dağkırımdır! O atasözümüz de değişti: Rant hırsına dağ dayanmaz!",https://www.cumhuriyet.com.tr/yazarlar/mustafa-balbay/izmirin-daglarinda-cicekler-yanar-2239318
Mustafa Balbay,Derin mesajlar!,21 Ağustos 2024 Çarşamba,"14-28 Mayıs 2023 ve 31 Mart 2024 seçimlerinin ardından bir dizi dalgalanmanın yaşandığı siyasette yeni masalar kuruluyor. Başkentin karmaşasını gizemli cümleler kurup net olmayan ifadelerle dile getirmek tercihimiz değil ama bunun nedeni biz değiliz. Partilerin içindeki siyaset mühendislerini kutlamak gerek! Bu anlamda ilk iki sırayı AKP ve MHP alıyor. AKP’nin 14 Ağustos’taki kuruluş yıldönümüne transferler damgasını vurdu. AKP Genel Başkan Yardımcısı Hamza Dağ; partisine milletvekili ve belediye başkanlarının geçeceğini, geçişlerin devam edeceğini duyurdu. Ağustos ayı başındaki duyumlar bu yöndeydi. Kasım ayına dek 10’dan fazla milletvekilinin AKP’ye transfer edileceği yönündeydi. Şu aşamada iki. Dağ fare doğurdu denmez ama henüz beklenen sayıya ulaşılamadı. Öyle anlaşılıyor ki pazarlık sürüyor. Bunun somut örneği Şanlıurfa Belediye Başkanı Kasım Gürpınar’a yönelik süngerleştirilmiş baskı! Karşı çıkamayacağı kişiler araya konuyor. Özellikle YRP’ye karşı, onlar katında kabul görebilecek din adamlarının devreye sokulduğu konuşuluyor! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** AKP neden Dağ’ın ilanen duyuracağı şekilde transfer harekâtına girişti? Kara mizahla şöyle açıklanabilir: Milletten oy alamayınca milletin oy verdiklerini alıyorlar! Bu ne işe yarar? Matematiksel olarak AKP’yi tek başına iktidar yapmaz. Kimyasal olarak AKP kadrolarına özgüven verir. Psikolojik olarak toplumda “AKP hâlâ çekim merkezi” duygusunu oluşturabilir. Tarihsel olarak giden iktidarların klasik çırpınışları şeklinde değerlendirilebilir. Bilim dallarını fazla yormayalım; bamtelinden soralım: Ya MHP’sel olarak ne anlama gelir? Sayısal artışın siyasal sonuçları olur mu? İki ortak mükemmel anlaştığına göre AKP’nin sayısal olarak artmak istemesi MHP’yi hiç ilgilendirmez mi? Bizce ilgilendirir! Belki de AKP, “Bir gün MHP yokum derse  ya da kabul edemeyeceği bir dayatmayı gündeme getirirse ne yaparım” diye düşünüp İYİ Parti, DEVA, Gelecek Partisi, Yeniden Refah Partisi ve Saadet Partisi’ne yükleniyor. Onlara reddedemeyecekleri teklifler sunarken belki de bazılarından AKP’nin kabul etmesi zor istemler geliyor! Bugünkü pazarlık ortamı sürdüğüne göre olasılık üretme hakkı da doğar! *** Bahçeli’nin Fenerbahçe Kulübü Başkanı Ali Koç’u kabulüne ilişkin paylaşımlar yukarıda sıraladığımız gelişmelerin üzerine yeni yorumlar yarattı. Paylaşılan fotoğrafta şu aşamada iki mesaj dikkati çekiyor: Yandaki saatin 17.25’e ayarlı olması. Bahçeli’nin Koç’la eşit koltuklarda oturup özel önem vermesi! Buna ilişkin yorumlar artınca Bahçeli fotoğrafa, fotoğraftan daha uzun açıklama yaptı. Cumhur İttifakı’nın tertemiz yolculuğunun devam edeceğini, bunu engellemeye çalışanlara meydan verilmeyeceğini, 15 Temmuz hain darbe girişiminin tohumlarının 17-25 Aralık’ta atılmasının unutulmaması gerektiğini vurguladı. Her yere gidecek mesajlar. Nalına, mıhına! Sanki Bahçeli bir elinde “Allah bana yeter” yüzüğüyle ve kalın bir dosyayla, bir elinde de sıkı sıkıya tuttuğu Erdoğan’ın koluyla yürüyor! İlginç bir fotoğraf! CHP’de ise 4 Eylül’den 9 Eylül’e kadar devam edecek parti içi değişim çalışmaları var. CHP açısından da milat 9 Eylül 2024’tür. İç düzenin tamamlandığı, okların tümüyle (CHP’nin ambleminde olduğu gibi) dışa dönük olduğu bir iktidar yolculuğu!",https://www.cumhuriyet.com.tr/yazarlar/mustafa-balbay/derin-mesajlar-2239652
Mustafa Balbay,Şahsıma mektuplar (30) Cibilliyetsizler!,10 Ağustos 2024 Cumartesi,"Bereketli bir haftayı daha geride bıraktık. Haftayı üç hakaret, beş yasak, yedi ekonomik vaat, bir o kadar pembe tablo ile kapattık. Güya bizim argo terimleri sözlüğümüz hayli zengin diyorlar. Tam tersine, çok sığ. Dön dolaş benzer sözler etrafındayız. Daha yaratıcı olmak lazım. Şahsım bu alanda daha alçak sözler bulacak, magma tabakasına kadar yolu var, bizden alçak söz bulan olursa beri gelsin, uygun yere gömelim! Sürtük sözünü sevmiştim. Biraz daha güzelini bulun dedim, bana cibilliyetsizle geldiler. Anlamını da söylediler. Yaradılıştan kötü, sütü bozuk, soysuz demekmiş! Fena değil. Bu illete daha ağır ne söyleyebilirim, araştırıyorum! Ev zencileri de iyiydi. Tek sorun zenciler alınmasın yeter! İlletin ne düşündüğü umurumda olmaz! Bunlar çöl eskimoları. Bunlar kutup develeri. Bunlara acıdın mı acınacak duruma düşeriz! *** Bu hafta pembe tablo yarışmasında birinciliği Merkez Bankası’na mı versem, TÜİK’e versem bilemedim! İkisi de birbirinden şahane! Daha ne! Merkez Bankası’nın hedeflerinin çoğu tutmuyor ama olsun! Asıl olan hedef belirlemek. Zaten bu “hedef tutmadı” lafını da hangi dandik ekonomist bozuntuları uyduruyorsa illet oluyorum. Ulan rakam manyakları, ulan gösterge salakları, mademki hedef tutmadı diyorsunuz, bunun ne anlama geldiğini de adam gibi açıklayın, madam gibi değil. Size öğreteyim; benim Merkez Banka’m bir enflasyon hedefi belirler, yılın sonunda enflasyon o hedefe yaklaşır, yaklaşmaz, o benim meselem değil ki enflasyonun meselesi! Biz yılın sonunda enflasyon yüzde 40 olacak demişiz. Enflasyon ne yapmış? Yüzde 70 olmuş. Bu durumda ne oluyor, enflasyon hedefin dışına çıkmış oluyor. Mesele bu kadar açıkken bu meseleyi mesele yapana ne denirse ben onu diyorum! Yoksa bizim yaptığımız özel bir şey yok. Gelelim TÜİK’le alay etmeye kalkan akıl fukarası, düşkün, çürük takımına. TÜİK 1 litre zeytinyağının 1 kilo zeytinden ucuz olduğunu açıklamış. Kıyamet koptu. Güya hesaplamışlar 1 litre zeytinyağı 5 kilo zeytinden çıkıyormuş. Nasıl ucuz olurmuş! Ulan benim arıdan daha iyi bal yapan becerikli girişimcim bunu başardıysa niye kıskanıyorsunuz? Başarıya odaklanma diye bir şey yok bunlarda! TÜİK, zeytinyağını, zeytinden ucuza mı mal etti, sen de kaşar peynirini sütten ucuza üret! *** Şimdi vergi sistemini daha da adil hale getirmek için kolları açıp sıvadık. O kadar güzel sıvayacağız ki değil Almanya bütün dünya bizi kıskanacak! Gaz bulamadık ama kaz bulduk! Yol yol bitmiyor! Bütün mesele yolunmayı zevk haline getirmek! Milletim bundan o kadar çok zevk alıyor ki biri çıkıp “Müjde, seni yolunacak kaz gibi görenlerden hesap soracağım. Bundan sonra seni yoldurmayacağım” dese karşı çıkarlar. “Mümkün değil” derler. “Bizi mutlaka yolarlar” derler! “İnşallah bundan sonra yolarken daha fazla acıtmazlar” derler! İşte bu yüzden biz de halkımızı yanıltmadan yoluyoruz. Ne yani yanıltarak mı yolsaydık? Milyonlar benim fakirlerden vergi diye aldığımı, zenginlere teşvik diye vermemi kabul ettiğine göre cibilliyetsizlerin anlamadığı gerçek şu: Şahsım milyonlara zulmetmiyor! Milyonlar şahsımın zulmünü kabul ediyor! Size ne cibilliyetsizler!",https://www.cumhuriyet.com.tr/yazarlar/mustafa-balbay/sahsima-mektuplar-30-cibilliyetsizler-2236349
Mustafa Balbay,Tarih oldunuz!,31 Temmuz 2024 Çarşamba,"Hafta sonuna denk getirerek, ziyaretçi yasağı uygulayarak, kısa kesintilerle 28 saat çalışarak çıkardığınız yasayla tarih oldunuz. Yasanın derhal çıkarılması için verilen talimatın gücü kadar yüksek ki bunu başardığınızı kanıtlamak için de toplu fotoğraf çektirdiniz. Sizi tek tek tanımayanlar olabilir, adlarınızı da yazın, tarih kaydını tam yapsın. Yıllarca bir sorunun büyümesine göz yumdunuz... Hayvan hakları savunucularının Meclis’i yol etmesine neden olacak kadar umut verip taslaklar hazırladınız... Veteriner hekimlerini usulen dinleyip bildiğinizi yaptınız... Ortaya çıkan yasanın ne getirip götüreceğinden büyük çoğunluğunuzun haberi yok. Sadece yasanın çıkması gerektiğini biliyorsunuz... Çıkardığınız her dört yasadan biri, bir önceki yasadaki hataları düzletmek için. Bununla ilgili de yolda gördüğünüz aksaklıkları “Bir yasa daha çıkarırız olur biter” diye bakıyorsunuz. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Trafik kazalarında insanlar ölüyor, yaralanıyor diye, yolları trafiğe mi kapatıyorsunuz? Eşek arıları insana zarar veriyor diye, bütün arıları şüphe halinde ortadan kaldırmaya izni veren yasa mı çıkarıyorsunuz? Doğada zehirli mantar da var diye, bütün mantarlar yok edilebilir mi diyorsunuz? Her yıl 400 kadının erkekler tarafından öldürülmesiyle devam etmek gerekir ama burada keselim! Yalan, yasanın adından başlıyor: Hayvanları Koruma Kanunu! Günlerdir tartışılan, özünde sahipsiz hayvanları öldürme şeklinin konduğu yasanın ilk halinden milim sapılmadı. Sadece anlatım şekli değişti. Sokak hayvanlarının öldürülmesi kararı şöyle verilecek: - Tehlikeli olduğuna dair şüphe duyulması halinde! Şüphe yeterli! AKP mantığı “şüpheyi” hep suçlu olmaya dair kesin kanıt olarak görüyor. Geçmişte kumpas davalarında da kendilerince en ufak bir şüpheyi hüküm verme gerekçesi yapmışlardı. Bir yasa bütün dirençlere karşın sabaha karşı çıkıyorsa, orada normal olmayan bir şey vardır. Dün sabaha karşı, gün doğmadan çıkan yasanın uygulanabilmesi için ayrıca yönetmeliklerin hazırlanacağı ifade ediliyor. Belli ki mücadele devam edecek. Dün sabah saatlerinden itibaren pek çok kişi cumhurbaşkanının yasayı veto etmesi için kampanya çağrısında bulundu. Safları netleştirme bağlamında elbette kıymetli bir girişim ama Erdoğan’ın “Bir an evvel çıkarın” diye talimat verdiği bir yasayı veto etmesi için ancak karşılığında Hazine’ye akacak bir şeylerin olması gerekir! *** Hayvanlara reva görülen bir davranıştan bilin ki, gerektiğinde insanlar da payını alır! Bu aşamadan sonra en yararlı tutum yerel yönetimlerin çözümler üretip iktidarı da bu çözüme zorlaması olabilir. Sadece CHP’li belediyeler değil, belki iktidar partisine mensup başkanlar bile bu yasayı uygulamada zorluk çekecek. Bunu iktidar mantığına anlatmak zor ama doğada her şey birbirine bağlı bir zincir. Bu zincirin halkalarından biri koptuğunda denge de bozuluyor. Bu kopukluklar nedeniyle zaten sarsılmış olan doğa dengesi hiç öngörülmeyen sonuçlar doğurabilir. Çok merak eden ortaçağda veba salgınının başlangıç noktasını araştırabilir. Kedileri toplu halde katledilerek farelerin olağanüstü artmasının sonuçlarına bakabilir. Türkiye’de 29 veteriner hekimliği fakültesi, 11 bin veteriner kliniği var. Onları da sorumluluğa katan bir süreçte planlamak gerekiyor. AKP-MHP bu yasayla tarih oldu... Şimdi milletle yaşatmayı önceleyen bir tarih yazmak gerekiyor! Yaşam yasadan güçlüdür!",https://www.cumhuriyet.com.tr/yazarlar/mustafa-balbay/tarih-oldunuz-2232986
Mustafa Balbay,Şahsıma mektuplar (29) Eyyy La Fontaine!,27 Temmuz 2024 Cumartesi,"Bu hafta şahsımın kim olduğunu herkesin anlayacağı şekilde ifade etmenin zamanı geldi. Sokak köpekleri üzerinden başlattığımız tartışma son derece verimli, son derece gerilimli ve istenen bölünmeyi sağlayacak şekilde ilerliyor. Biz, sokak köpeklerine, onların peşindeki üç beş çapulcuya pabuç bırakacak değiliz. Şeytana pabucunu ters giydirmiş bir şahsiyet olarak meydanı köpeklere mi bırakacağız? Böyle düşünenin aklına şaşarım. Önce şu La Fontaine denen yazar bozuntusuna haddini bildirmek lazım. Karga, tilki, köpek, kurt, aslan, geyik doğada ne bulduysa onlar üzerinden insanlara ders vermeye kalkıyor. Bize kim ders verebilir ki? Bir de Ezop denen zirzop var. Anadolu’da yaşaması, hayvanlar üzerinden insanlara ders vermeye kalkmasını gerektirmez. *** Herkesi şahsım karşısında hizaya davet ediyorum. Kimse şahsıma merhamet dersi veremez. Bu ormanın en güçlüsü bizsek attığımız her adım doğru adımdır. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Son seçimlerde orman haritası kırmızıya boyanınca elbette çok öfkelendik ve doğada hangi canlı kırmızıyı görünce hangi ruh haline girerse biz de girdik. Ne var bunda? Biz, bizim olan şeyleri bize ait kılmak için çakaldan daha uyanık değil miyiz? Panterden daha acımasız değil miyiz? Çıtadan daha hızlı koşmaz mıyız? Tilkiden daha akıllı davranmaz mıyız? Bunu anlamayanlar bizi olmadık şeylerle sınamaya kalkıyor. Kendini hayvansever diye tanımlayan zavallılara sesleniyorum. Bu ormanda en güçlü olan en haklı olandır. Engerek yılanı işimize yarıyorsa en gerekli yalanı bulup onunla yolumuza devam ederiz. Karşımıza kaplan çıksa yanımıza onu yenecek güç alır, “Payımızı kap lan” deriz, devam ederiz. Biz cilalı imaj devriyiz. Ormanda kumanda diye bir alet icat ettik. Öküz, eşek, ayı, geyik, ceylan, dana, manda, herkesin elinde kumanda. Neyi istiyorsak onu izliyorlar. Yurtseverim diyenler çırpınsın dursun. Biz diyoruz; kartaldan yüksek uçuyoruz, 13 uçaklı kafile. Onlar diyor; memlekette herkes aç, dolmuyor hiçbir file. Geçin bunları, nafile. Bu çevreci ayaklarına da iki çift pençem var. Yav bizden daha büyük çevreci var mı? Çevremizde olup aç ve açıkta olan var mı? Doların yeşilinden daha yeşil dağlarımıza, Avro’nun mavisinden daha mavi denizlerimize, çevremizde kimin işine yarar diye bakmıyor muyuz? Onlara tahsis etmiyor muyuz? Bunlar çevreci geçinir, çevreden anlamaz. Şahsım diyor; dağdan çam aşır. Onlar diyor; kirli çamaşır! *** Bir de şu adalet konusu var. Kimse bize merhamet dersi veremeyeceği gibi adalet dersi de veremez. Neymiş? Bütçeyi adil dağıtmıyor muşuz? Herkesin anlayacağı dilde anlatayım. Hazine’yi koyarım önüme; bir bana bir emekliye, bir bana bir memura, bir bana bir esnafa, bir bana bir çiftçiye... Payını veriyorum herkese. Boş kalmıyor hiçbir kese! Buna hayır diyeni demek ki kumanda edemiyoruz. Ya onların kumanda aletini değiştirmek lazım ya da ellerinden kumandayı almak lazım. Bir kez daha ifade ediyorum; doğada şahsımdan üstünüm diyen varsa sokaktaki yerini alsın, yasası da hazır! Anadolu’da pars bırakmamışım. Parsayı size mı bırakacağım!",https://www.cumhuriyet.com.tr/yazarlar/mustafa-balbay/sahsima-mektuplar-29-eyyy-la-fontaine-2231625
Mustafa Balbay,Ortadoğu’nun parçası olmak!,07 Ağustos 2024 Çarşamba,"Son gelişmeler bir kez daha gösterdi ki tablo şu: AKP’nin Filistin davası yok, Hamas davası var! Öncelikle İran’da öldürülen Hamas’ın siyasi büro başkanı İsmail Haniye’nin Katar’daki cenaze törenine bakalım. Türkiye’den Cumhurbaşkanı Yardımcısı Cevdet Yılmaz, Meclis Başkanı Numan Kurtulmuş, Dışişleri Bakanı Hakan Fidan, MİT Başkanı İbrahim Kalın, AKP Grup Başkanvekili Abdülhamit Gül cenaze törenine katıldı. Bu, cumhurbaşkanından sonraki en üst temsil demek. Peki Suudi Arabistan, Birleşik Arap Emirlikleri (BAE), Ürdün? Bu ülkelerden resmi düzeyde bir katılım yok. Ya Filistin Devlet Başkanı Mahmut Abbas? O da cenaze törenine katılmadı! Bu tablo Arap dünyasının içinde bulunduğu durumu da ortaya koyuyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Eğer, AKP iktidarının Filistin diye bir davası olsaydı her şey bir yana Filistin’de birliğin sağlanması için çaba harcardı. *** Bugünkü dağınık durumun yapı taşları 2021 yılından itibaren adım adım özenle döşendi. İsrail Mısır’la sürdürdüğü ikili ilişkilerin yanı sıra Ürdün ve BAE ile de anlaşmalar yaptı. Öyle ki anlaşmalar ticaretten turizme kadar İsrail’le her türlü ilişkinin geliştirilmesini içeriyordu. İsrail devamında Suudi Arabistan, Fas ve Bahreyn’le de ilişkilerini normalleştirdi. 7 Ekim 2023’te Hamas’ın başlattığı “Aksa Tufanı” yukarıda özetlediğimiz anlaşmaları ve normalleşmeleri etkilemedi. Bu ülkelerin hemen hiçbirinden Hamas’a yönelik bir destek açıklaması duymuyoruz. İslam İşbirliği Teşkilatı da çoğu çocuk, kadın, sivil binlerce kişinin öldüğü Gazze faciasına sessiz. Oysa 57 ülkeli bu teşkilat özünde Kudüs için kurulmuştu! Ortada ürkütücü bir tablo var. Burada en kolay şey kınamak. İsrail yönetimini en ağır sözlerle eleştirmek. Fidan’ın dediği gibi İsrail’in tasmasını elinde bulunduranları uyarmak. Ancak bunun mevcut durumu derinleştirmekten başka bir işe yaramadığı gün gibi ortada. Sanki herkes bu gerilimden besleniyor. Sanki herkes, en kolay yaptığı şeyi, yani gerilim üretmeyi seviyor. Büyük gerilimler üretiliyor ama bakıyoruz hâlâ İsrail’in soykırım yaptığına ilişkin açılan davaya müdahillik dilekçesini Erdoğan’ın açıklamasına göre bugün vermiş olacağız! Yanlış anlaşılmasın, dava açmıyoruz, açılmış olan davaya müdahil olma kararını nihayet vermiş ve dilekçemizi hazırlamışız! Anlaşılan demeç hazırlamaktan dilekçe hazırlamaya fırsat bulunamadı! *** Gelinen noktada Türkiye’deki yönetim anlayışı da Ortadoğu mantığının bir parçası oldu! Verilen demeçlerle yapılanların örtüşmediği... En sert suçlamaları, hakaretleri yaparken bunun önceden haber verildiği... Karşısındakine saldırarak onun koltuğunun sağlamlaştırıldığı, aynı şeyin ondan da kendisi için istendiği... Yaşamın değil, ölümün kutsandığı... İktidarda kalmak için toplum katında güçlü olmak yerine, rakibin her yöntemi kullanarak ezildiği... İçeride zayıflayınca dış düşman üretildiği... Dinin değil, dinciliğin kutsandığı... Ahlaki değerler yerine özel üretilmiş, son kullanma tarihi değişken değerlerin öne çıkarıldığı... Barış ekonomisi yerine savaş ekonomisinin geçerli olduğu... Kadınların ve çocukların ancak ölünce değer kazandığı... Emperyalist ülkelerin her türlü sosyal denemeyi yapma hakkını kullandığı... Yönetici sınıfın zenginliğinin iktidar gücünün göstergesi olduğu... Bir plan yapmak yerine, her türlü planın parçası haline gelmiş bir Ortadoğu!",https://www.cumhuriyet.com.tr/yazarlar/mustafa-balbay/ortadogunun-parcasi-olmak-2235295
Mustafa Balbay,Ücreti kadar öğretmen!,08 Ağustos 2024 Perşembe,"AKP’nin istediği gibi yoğuramadığı, tam sadakat noktasına getiremediği mesleklerin başında öğretmenler geliyor. Mülakatla bile kültürel iktidarını bir türlü hayata geçiremiyor. Bütün baskılara karşın öğretmen örgütlenmesinde iktidar tek güç değil. Öğretmen için yapılan onca tanımdan en kısa ve en neti şu: Eğitim eşittir öğretmen! Öğretmenlerin içinde bulunduğu duruma bakınca “Eğitim ne halde” diye sormaya gerek yok! Milli eğitim bakanının çok çalıştık deyip apar topar Meclis’e getirdiği Öğretmenlik Meslek Yasası (ÖMY) gerek muhalefetin gerekse öğretmen sendikalarının etkin karşı çıkışıyla sonbahara bırakıldı. Türkiye Yüzyılı Maarif Modeli ile eğitimi AKP’nin arka bahçesi yapmayı hedefleyen iktidar ÖMY ile öğretmeni kırk imbikten geçirip sıfır toleranslı malum müfredatı uygulayacak kadro arıyor. Yasayla, atanamayan öğretmenler kavramını buharlaştırıp “Siz öğretmen adayıydınız ama artık değilsiniz” demeye hazırlanıyorlar. Kurulması planlanan Milli Eğitim Akademisi’nde öğretmen adayı öğretmenler iki yıl ayrıca eğitilecek ve öğretmen adayı olacak! Yeni atamalar onların içinden yapılacak. *** ÖMY’yi ekim ayına dek gündemde tutmaya devam edeceğiz. Halen görevde olan öğretmenler ne durumda? Bir öğrencinin dersine beş ayrı statüde öğretmenin girme olasılığı var? Sözleşmeli, ücretli, normal, uzman, başöğretmen... Öğretmenlik mesleğinin deneyime ve başarıya dayalı olarak katmanlarının olması konuşulabilir. Ancak yukarıda sıraladığımız öğretmenler içinde özellikle ücretli ve sözleşmeli statüsü kabul edilebilir değildir. Öğretmen derse girdiğinde kafasında sadece öğrencilerin ve derslerin olması gerekir. Özellikle ücretli öğretmenlik adeta kölelik gibi bir şey. Adı üstünde kadrolu değiller. Alacakları para her ay değişiyor. Genel olarak asgari ücretin altında. Hemen hiçbir özlük hakları yok. Yıllık izin ya da mazeret izni kavramı yok. Kadrolu öğretmen geldiği an işine son veriliyor. Öğretmen kimliği verilmiyor. Böyle bir öğretmenlik statüsü olabilir mi? Biz statü diyoruz ama statü bile değil. Alın teriyle yapılan her iş kutsaldır. Ancak öğretmenliğin onuruna yakışan bir formu olmalı. Ücretli öğretmenlik, amale pazarından o gün yapılması gereken iş için lazım olan elemanları alıp getirmek, iş bitince göndermek gibi bir şey! Sayıları hiç de az değil. Yaklaşık her 12 öğretmenden biri ücretli. Bir milli eğitim bakanının bu sorunu çözmeden hiçbir işe girişmemesi gerekir. *** Milli Eğitim Bakanı Yusuf Tekin’e sesleniyoruz. Geldiğiniz kültür eteğinizden çekiyor olabilir. O kökenlerinizin temsilcileriyle eğitime nasıl bir şekil vereceğinizi paylaşıp mutlaka başaracağınızı söylemiş olabilirsiniz. Geçmişteki “altın nesiller” yetiştirip devleti ele geçirmeyi hedefleyenler gibi “ak nesiller” oluşturmaya yeminli olabilirsiniz. Eğitimi Diyanet İşleri Başkanlığı’na teslim edip görevinizi başarıyla yerine getirme heyecanı içinde olabilirsiniz. Başta Suriyeliler olmak üzere Türkiye’deki yabancıların dillerini de eğitime sokup eğitim dilini darmadağın etmenin faydalarını düşünüyor olabilirsiniz. 4+4+4’ün sonuçlarının hüsran olduğunu gördükten sonra ört+ört+ört yöntemini benimseyip TÜİK’vari adımlarla başarısızlığı gizlemenin kolay olduğunu düşünebilirsiniz. Ancak! Sizin önünüzdeki veriler de ortada, kendi tabanınızı bile bu eğitim sisteminden soğuttunuz! Şu aşamada eğitime bir iyilik yapmak istiyorsanız bir önerimiz var: Hiç dokunmayın!",https://www.cumhuriyet.com.tr/yazarlar/mustafa-balbay/ucreti-kadar-ogretmen-2235621
Mustafa Balbay,Suriye ile barış!,30 Temmuz 2024 Salı,"Dış gündem iç gündemle yarışıyor. Son haftalarda arada bir ısıtılıp çekilen sonra yeniden gündeme gelen konu Erdoğan’ın Esad’la görüşmesi. Artık yeni şarkı şu: Bir gece ansızın görüşebiliriz! Dışişleri bakanı da bu iklimin oluşması için arada demeç gazı veriyor, “Zamanın ruhu barışı çağırıyor” diyor. Özünde sadece bugünün değil, bütün zamanların ruhu barışı çağırıyor ama özellikle bizim coğrafyada barış, savaştan daha zor. Her şeye karşın Erdoğan-Esad görüşmesinin hem Türkiye’nin iç dengeleri hem bölge barışı açısından olumlu olduğunu bir kez daha vurgulayalım. Ancak tıpkı 29 Nisan 2011’de Hatay’ın Yayladağı ilçesinden topraklarımıza giren 300’e yakın Suriyeliyi karşılarken önüne arkasına bakmadan hareket edişimiz gibi yeni dönemin de altyapısını hazırlamadan adım atmamak gerekiyor. *** Geçen hafta Esad Moskova’daydı. Putin’le görüştü. Görüşmeden sonra yapılan açıklamada klasik bölge konularının konuşulduğu ifade edildi. Kremlin sözcüsü Peskov, Rusya’nın Türkiye-Suriye ilişkilerinin normalleşmesini istediğini vurgulamakla yetindi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Dileriz yanlıştır! Bize ulaşan bilgiler Esad’ın Türkiye’den kimse ile görüşmek istemediği yönünde. Gerçi Putin, “Türkiye ile görüş” dediği an Esad elbette görüşür ama Moskova buluşmasında Esad’ın Türkiye’ye ilişkin şu değerlendirmeyi yaptığı konuşuluyor: “Suriye’nin bugünkü noktaya gelmesinde önemli etken Türkiye. Ülkemi mahveden güçlerin önemli bölümü hâlâ Türkiye’de yaşıyor ya da Türkiye tarafından destekleniyor. Şu aşama bu ülkeden herhangi bir liderle görüşmekten yana değilim.” Bu tanıma sadece Erdoğan’ın değil, Özel’in de girdiği anlaşılıyor. Yenide altını çizelim, bu bilginin yanlış çıkmasını dileyelim. Yazının başında, Suriye ile barış süreci oluşturulacaksa altyapısı sağlam kurulmalı değerlendirmesi yapmamızın nedeni bu durumdu. Türkiye’nin Suriye yönetiminin ve Suriyelilerin lehinedir diye düşündüğü ülkenin kuzeyinde briket evler yapma projesi bile Şam’dan farklı görünüyor! Oradan bakış Türkiye’nin, Suriye topraklarında BM’nin kuralları dışına çıkarak hareket ettiği yönünde. *** Geçen hafta sadece Rusya-Suriye diyaloğu yoktu. Aynı zamanda ABD-İsrail ve Çin-Filistin diyaloğu vardı. Netanyahu ABD kongresinde konuştu. Defalarca alkışlandı. Ayakta karşılandı, ayakta uğurlandı. Saat dilimleri de dikkate alındığında aynı süreçte Pekin’de Hamas ve El-Fetih temsilcileri buluştu. Çin’in ev sahipliğindeki görüşme sonrası yapılan açıklamada Hamas’la El-Fetih arasındaki 17 yıldır süren ayrılığın son bulduğu, ortak hükümet kurulacağı belirtildi. Netanyahu’nun ABD kongresindeki konuşması Türkiye’de büyük tepkiyle karşılanırken bir istem de öne çıktı: Türkiye de Filistin Devlet Başkanı Mahmud Abbas’ı çağırsın. Parlamentoda konuşsun! Erdoğan bu isteme sitemle yanıt verdi: “Mahmud Abbas bu yöndeki teklifimizi reddetti!” Türkiye’nin dış politikasının neredeeen nereye geldiğini gösteren önemli bir durumu Erdoğan’ın ağzından öğrenmiş olduk! Türkiye, bölgede birbiriyle savaşan taraflar dahil, herkesle görüşebilen bir ülkeydi. Bu özelliğimizle bölgemizde tektik. Örneğin, sekiz yıl süren İranIrak savaşında Türkiye, Tahran’la da Bağdat’la da görüşebilen tek bölge ülkesiydi. Esirlerini, ağır yaralılarını Türkiye üzerinden değiştirdiler. Şimdi değil bütün taraflarla görüşmek, ülkelerin içinde bile taraf tutar hale geldik! İşte geldiğimiz tablo! Dış politikanın sonuçları bir günde çıkmaz.",https://www.cumhuriyet.com.tr/yazarlar/mustafa-balbay/suriye-ile-baris-2232605
Mustafa Balbay,Halk CHP’yi duymak istiyor!,06 Ağustos 2024 Salı,"CHP aylardır süren tartışmalara son noktayı koydu; 6-9 Eylül 2024’te tüzük ve program kurultayı yapılacak! 4-5 Kasım 2023’teki Özgür Özel’in genel başkan seçildiği kurultaydan sonra beklenti hemen tüzük kurultayının yapılmasıydı. Ancak CHP de Türkiye gibi yerel seçim havasına girdi. 31 Mart seçimlerinde tarihin akışının değişmesi doğal olarak CHP’yi ilk seçimde genel iktidarın en büyük adayı konumuna getirdi. 4 aydır yapılan tüm anketlerde CHP birinci parti. Genel olarak “kıl payı”. Ancak temmuz sonundaki kimi anketler farkın “kol payı”na çıktığını gösteriyor. İşte bu iklimde CHP 2025 başına dek iç yol haritasını netleştirdi. Önümüzdeki günlerde bu kurultayın da iki olasılıklı olduğu konuşulacak: Seçimli mi seçimsiz mi? *** Önceki gün yapılan il başkanları toplantısından sızan bilgilere göre, 31 Mart seçimlerinde elde edilen yerel başarıyı genel başarıya taşımak ortak arayış. Buraya giden yolu sağlamlaştırmak şart. Bunun için seçimli yerlere aday belirlemede önseçim yönteminin benimsenmesi baskın görüş. Ancak başta Güneydoğu olmak üzere başkanların farklı düşündüğü iller de az değil. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 8 yıl önce yapılan tüzük değişikliği ortak bakışın ürünü olmamıştı. Önseçimi öteleyen maddeye karşı çıkan milletvekillerinin hemen tamamı tasfiye edilmişti. Bu kez ne olacak? Özel mutlak bir ortak bakış arayacağını vurguladı. Bu şart! Eğer tüzüğe bakışta yarılma olursa bu durum sadece önümüzdeki seçimi değil, kurultayı da etkiler! Tüzük, genel başkan seçimli hale gelebilir mi? Özgür Özel’in toplumda, parti kadrolarından daha büyük kabul gördüğü söylenebilir! Kamuoyu, Özel’in yanlış çıkış yaptığını düşündüğü durumlarda bile ona açtığı krediyi azaltmıyor. Samimi buluyor... Başta TBMM grubu ve örgüt gövdesi olmak üzere parti kadroları içindeki 51-49 dengesi Özel lehine değişiyor. 4 Kasım 2023’teki kurultaydaki ilk oylama böyleydi; 51’e 49! Eylüldeki tüzük kurultayı genel başkan seçimli olabilir görüşünü savunanlar diyelim ki böyle bir yola girişi sağladı. Yani seçimli kurultay oldu. Bu kurultay Özgür Özel’in ve genel merkez kadrosunun tüm muhalifleri tasfiyesini de getirebilir. Bu bağlamda kadın kolları kurultayı ilginçti! *** CHP’nin eylül kurultayının Türkiye’yi ilgilendiren boyutu şu: Türkiye’yi nasıl yöneteceğini ilan edecek! Daha doğru anlatımla eylülde programla ilgili temel çalışma yapılacak, 6 ay sonra program son şeklini alacak! Bu köşede yeri geldikçe şu örneği verdik: CHP tarihinin zorlu dönemlerinden biri 1950-1960 arasıydı. Bu zaman diliminde CHP’nin olağan kurultayları bir yana olağanüstü kurultay sayısı 4’tür. En kısası da 5 gün sürmüştür! CHP’nin o süreçteki mücadelesi parti tarihinin en zorlu ve onurlu dönemlerinden biridir. Bugüne gelirsek... 31 Mart’ta tarihin değişen akışını kim yönetecek? Buna en yakın ve en yakışan parti CHP! CHP’nin bu sürecin sahibi olabilesi için büyük bir “rıza üretimine” girmesi gerekiyor. Toplum buna hazır... Türkiye’de yüzme bilenlerin oranı yüzde 5’tir ama yüzer gezer oyların oranı yüzde 20’dir. İşte bu yüzer gezer oylar 2002 seçimlerinden bu yana yüzüp gezip AKP’ye oy veriyordu. Şimdi bu oyların kime gitmeyeceği net; AKP’ye. Kime gideceği karışık. En güçlü aday CHP ama seçime daha çok var! Sözün özü CHP’den şu soruya çok net yanıt vermesi bekleniyor: Nasıl bir Türkiye vaat ediyor? Bazen anlatma gücünüz ne kadar yüksek olursa olsun, halk size kulaklarını tıkamıştır, duyuramazsınız! Şimdi tersi bir durum var: Halk CHP’yi duymak istiyor!",https://www.cumhuriyet.com.tr/yazarlar/mustafa-balbay/halk-chpyi-duymak-istiyor-2234988
Mustafa Balbay,"Acılı anne, eş, kardeş Bu gücü yenemezsiniz!",25 Temmuz 2024 Perşembe,"30 Aralık 2022’de cuma namazı çıkışı silahlı saldırı sonucu öldürülen eski Ülkü Ocakları Başkanı Sinan Ateş davası kapatıldıkça büyüyor! En son MHP, cinayetle ilgili düşüncelerini söyleyen çoğu gazeteci 154 kişilik bir liste yaptı. Arkadaşımız Barış Terkoğlu’nun gün ışığına çıkardığı listeyi önce davanın görüldüğü 32. Ağır Ceza Mahkemesi’ne verip gereğinin yapılmasını istediler. Kabul görmeyince günü geldiğinde hukuk zemininde gereğinin yapılacağı açıkladılar. Baştan sona hukuksuzluk kokan böyle bir listelemeyi hukuki zeminde hesaplaşmak için kullanmak! Listelemenin görünen yüzü 154 kişiye gözdağı! Ancak bize göre asıl gözdağı AKP’ye, Saray’a. 154 kişinin kimlerle, nerede, nasıl, niçin görüştüğünü saptayıp belgelemek sıradan bir iş değil. Erdoğan’a şöyle bir mesaj var: - Devlet gücünü kullanma gücüne sahibim, ona göre! *** Sinan Ateş cinayetine ilişkin soruşturma kendi içinde katman katman yürüyor, duruyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Olaydan ancak 18 ay sonra iddianame hazırlandı. Dava dosyası kabarık ama iddianame ince! Dosyayı hazırlayanlar genel hatlarıyla üzerlerine düşen sorumluluğu yerine getirmeye çalışmışlar. Bu dosyaya dayanarak iddianame hazırlanırken ise son derece seçici davranılmış. Kimi isimler dosyada var, iddianamede yok. Bu da değişik bir iddianame yazım tekniği. İddianamenin hazırlanış sürecinde Sinan Ateş’e yönelik saldırının yeni videoları ortaya çıktı. Kamuoyunun bilmediği bu görüntülerin böyle bir zamanda medyaya yansıması öyle anlaşılıyor ki bir iç gerilimin sonucu oldu. Gerek kimi isimlerin iddianameden çıkarılması gerekse yeni görüntülerin “ansızın” ortaya çıkması, soruşturmayla ilgili bilinenlerin, bilinmeyenlerden az olduğunu gösteriyor. 26 Haziran’daki Erdoğan-Bahçeli görüşmesinden sonra genel kanı şuydu: Sinan Ateş davası 32. Ağır Ceza Mahkemesi bağlamında bitmiştir! Ne kadar gürültü koparsa kopsun mahkeme planladığı çerçevede işini bitirecekti. Ancak üç kadın planı bozmuş görünüyor: Sinan Ateş’in annesi Saniye Ateş, eşi Ayşe Ateş ve kardeşi Selma Ateş. Üç kadın gözlerini budaktan sakınmadan “Katilleri istiyoruz!” diye haykırdı, haykırmaya devam ediyor. Bu uğurda kiminle görüşmek gerekiyorsa konuşmaktan çekinmediler. Acılı bir anne, acılı bir eş ve acılı bir kardeş ne istediğini bilip bu yolda her şeyi göze almışsa, o gücü yenemezsiniz. Gazetecileri, siyasetçileri, akademisyenleri susturma girişiminiz boşunadır. Böyle bir üçlü o kadar güçlüdür ki milyonları sustursanız, onları susturamazsınız. *** Ne zaman annelerin mücadelesine ilişkin bir haber olsa, aklıma Arjantin’deki Plaza de Mayo (Mayıs Alanı) Anneleri gelir. Arjantin’deki darbe yönetiminden sonra çocuklarının kaybolması üzerine arayışa giren anneler Plaza de Mayo’da bir araya geldiler. Bıkmadan, usanmadan yıllarca mücadele verdiler. Sonuç aldılar. Türkiye’de de tek tek acılı anneler, eşler yitirdiklerinin peşini bırakmadılar. Bunun pek çok örneği var. Sinan Ateş’in eşi Ayşe Ateş daha önce yaşanmış acıları da içinde hissederek beklenmeyen bir fitili ateşledi. Acılı anneler, eşler birleştiğinde onların önünde kimse duramaz. Bırakın 154’ü, 154 bin kişilik liste yapsanız bile bu üçlüyü durdurmanız mümkün değildir. Sinan Ateş cinayetinin soruşturması, üzerine örtülen bütün örtüleri yaka yaka devam ediyor!",https://www.cumhuriyet.com.tr/yazarlar/mustafa-balbay/acili-anne-es-kardes-bu-gucu-yenemezsiniz-2230888
Mustafa Balbay,3. yolun çöküşü!,22 Ağustos 2024 Perşembe,"Özellikle yerel seçimlerden sonra siyasetin yakın gelecekteki şekillenmesini üç ana başlıkta özetlemiştik: 1- CHP’nin 31 Mart’ta değişen tarihin akışını tek başına iktidar yürüyüşü ile devam ettirmesi. 2- AKP’nin kendisini allayıp pullayıp “Vallahi değiştim. Ben bozdum ben yaparım” demesi, kaçan seçmeni ikna etmesi. 3- CHP ve AKP’nin dışında üçüncü bir yolun şekillenmesi. Dört ayın ardından zaten zayıf olan üçüncü seçeneğin büyük ölçüde ortadan kalktığını görüyoruz. Bu konuda en büyük başarı İYİ Parti’nin kurucu genel başkanı Meral Akşener’e ait. Öyle anlaşılıyor ki Akşener, 1990’lı yıllarda nasıl İçişleri Bakanlığı yaptıysa son yıllarda da öyle parti genel başkanlığı yaptı! Görünen yüzünün görünmeyen yüzünden daha derin olduğu bir genel başkanlık. Bu aşamadan sonra Akşener’le ilgili siyasal anlamda nasıl bir iddia ortaya atılırsa atılsın, “Olabilir” demek gerekir! *** Dünkü yazımızda AKP ile MHP arasındaki derin mesajlara değinmiştik. Dün sabah güne başkent siyasetinin göbeğindeki bir telefonla başladık. Biz AKP’nin bütün ikna güçlerini kullanarak transfer sezonunu açtığı yazmıştık. İlk aşamada belediye başkanları bağlamında toplu alım yapıldı, devamına bakılacak. Yine ikna gücü olarak özellikle YRP’de siyaset yapanlara karşı onların katında da kabul gören din adamlarının devrede olduğunu vurgulamıştık. Bunların üstünde AKP’nin öncelikle şu başlığı işlediği konuşuluyor: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - Erdoğan kalıcı! Sadece bu iki sözcükle yetinmeyenlere konu biraz daha açılıyor: - Durumu yerel seçim sonuçlarına bakarak değerlendirmeyin. Reis gitmeyecek, kalıcı. İktidarını koruyacak. Öyle ya da böyle koruyacak. Başka bir seçenek yok. Hesaplarınızı buna göre yapın. Şimdi iktidardaki yerinizi alırsanız, seçim dönemi geldiğinde listelerdeki yerinizi alırsınız. Sona kalan dona kalır, haberiniz olsun! Türkiye’de siyasetin hizmet aracı olmaktan çok rant paylaşım alanı haline gelmiş olduğunu da unutmamak gerek! Özellikle İYİ Parti etrafında dönen tartışmalar konunun ancak muhataplarının açıklık getirebileceği hassaslıkta! Siyaset heyecanla yapılır, bilgi ile yapılır, hizmet aşkı ile yapılır. İşin içine valiz tartışması girdi mi bundan sadece iddianın sahipleri ve muhatapları zarar görmez, tüm siyaset yara alır. *** CHP Genel Başkanı Özgür Özel’e öncelikle geçmiş olsun diyoruz. 31 Mart yerel seçimlerinden sonra 2 Haziran’daki Özel-Erdoğan görüşmesine değinirken şu yorumu yapmıştık: - Diyalog sihirli bir sözcüktür. Karşı çıkılmaz ama Özel’in çok hızlı gittiğini görüyoruz. Aman dikkat! Özel’in davranışlarından siyaset yapma yöntemine kadar yayılan bu hızının kazaya neden olabileceğini de vurgulamıştık. Tabii bizimki ayağının kırılması anlamında değildi! Bir kez daha geçmiş olsun derken bu tür olaylarda sık kullanılan bir hitap da akla geliyor: - Ucuz atlatmışsınız! Bu tür günlük yaşam kazalarıyla ilgili bir dizi tatsız örneği anımsayınca gerçekten ucuz atlattığı da söylenebilir. Kaza üzerinden spekülasyonlara gelince... Yok kurşundu yok yaralanmaydı. Böylesi durumlarda ne yazık ki bu tür dedikodular çıkarılır. Buna Özel’in çok takılmaması gerekir. Ama bu tür iddiaları ortaya atanlar, “Başına böyle bir şey de gelebilir” demek mi istedi diye de düşünmeden edemiyor insan! Burası Türkiye!",https://www.cumhuriyet.com.tr/yazarlar/mustafa-balbay/3-yolun-cokusu-2239978
Mustafa Balbay,Yerel yönetimlerde 100 gün!,24 Temmuz 2024 Çarşamba,"Yerel seçimin ardından geçen ilk 100 güne ilişkin değerlendirmeler sürüyor. Bir kez daha altını çizelim: 31 Mart 2024’te tarihin akışı değişti. Şimdi bütün mesele bu akışın nasıl yönetileceği! Kamuoyu araştırmaları CHP’nin birinciliğinin devam ettiğini gösteriyor. Ancak kıl payı, genel iktidar yürüyüşü için yeterli değil. En son MAK Araştırma’ya göre CHP 31.2, AKP 30. MHP ve DEM 8.6, YRP 7.5 ile barajı geçiyor. İYİ Parti’nin 6.4 ile büyük çöküşü toparladığı dikkati çekiyor. CHP’nin birincilikte arayı açmasında üç etken belirleyici olacak: 1-CHP Genel Merkezi’nin izleyeceği siyaset. 2-AKP iktidarının durumu. 3-CHP’li belediye başkanlarının başarısı. *** Aslında üçüncü şık en önemli olanı. 2019’da 11 büyükşehir belediyesinin kazanılmasının rastlantı olmadığı 2024’te görüldü. Elde edilen başarı 1989’dan da büyük. 1989’da merkez sağın parçalı olması başarıda önemli etkendi. 2024’te ise CHP önceki seçimlerin aksine tek başına katıldı. Adım adım büyütülen başarı birinciliği getirdi. Geçen haftayı biz de yerel yönetimlerle daha bir hemhal geçirdik. Salı, çarşamba Ankara Temsilcimiz Sertaç Eş’le birlikte Eskişehir’deydik. Odunpazarı Belediye Başkanı Kazım Kurt’la kenti dolaştık. Önümüzü kesenleri selamladık. Kurt, şehrin 16. yüzyıldan kalan eserlerinden Cumhuriyet dönemi değerlerine kadar birini ötekinden ayırmaksızın yaşatmış. Bütçeyi sorduk. Şu yanıtı verdi: - Her ay, bir ay sonraki maaşları kenara ayırıp ondan sonra plan yapıyorum. Odunpazarı’nda halk marketin özel kartıyla istediği ürünü alan yurttaşlara verilen poşetlerin üzerinde hiçbir şey yazmıyordu. Büyükşehir belediye başkanı Ayşe Ünlüce’nin, Prof. Yılmaz Büyükerşen’in meşalesini yere düşürmeden devam etmesi sadece şehir için değil, Türkiye için de önemli. Eskişehir çevre illeri de etkiledi. Önceki seçimlerde Anadolu’nun ortasında yalnız bir kırmızı olarak duran Eskişehir’in çevresindeki bütün iller kırmızıya boyandı. Perşembe günü de İstanbul Büyükşehir Belediye Başkanı Ekrem İmamoğlu ile TBMM’nin tam karşısındaki Türkiye Belediyeler Birliği (TBB) binasında çay içimi sohbet ettik. TBB önümüzdeki dönem yerel yönetimde çözüm arayan herkesin merkezi olacak.  Burada konuştuğumuz Adıyaman’ın CHP’li Belediye Başkanı Abdurrahman Tutdere, şehrin dörtte birinin hâlâ konteynerlerde olduğunu anımsatıyor, büyük bir dayanışma ile şehri geleceğe taşımayı hedefliyor. Cumartesi de 3. Dikili Kitap Günleri’ndeydik. Dikili’nin yeniden kültürün, demokrasinin, Aydınlanmanın konuşulduğu şehir olması ne güzel. Belediye başkanı Adil Kırgöz bu yöndeki hedeflerini paylaştı. Dün de 26 saatliğine geldiğimiz Antalya’da “salı grubu” toplantısında konuşmacıydık. Bunu ayrıca anlatacağız. *** Sayılı gün çabuk geçer. İlk 100 gün doldu. Bütün belediye başkanlarına birinci yılda, 31 Mart 2025’te büyük bir sesleniş öneriyoruz. Alınan mesafeyi toplumla paylaşıp 2025 ötesine güvenle bakma iklimi oluşturmak ne güzel olur. Bütün belediye başkanlarının hem seçildikleri şehre hem Türkiye’ye karşı büyük bir sorumluluğu var. Tarihin akışını onların başarısı belirleyecek. Noktayı Odunpazarı’ndaki Ataol Behramoğlu Kitaplığı ve Edebiyat Müzesi ile koyalım. Kazım başkan üç asırlık Yağcızade Konağı’nı restore edip yaşayan büyük bir şairin kitaplarına, daktilosundan özel fotoğraflarına kadar toplumla paylaşmak istediği arşivine ayırmış. Müzeyi dolaşırken yüzümüze güneş vurmuş gibiydi! Çok yaşa Aydınlanma emekçisi Ataol ağabey.",https://www.cumhuriyet.com.tr/yazarlar/mustafa-balbay/yerel-yonetimlerde-100-gun-2230466
Mustafa Balbay,Biden’la Trump arasında,18 Temmuz 2024 Perşembe,"ABD’de 5 Kasım’da yapılacak başkanlık seçimlerine kan bulaşmasının ardından sürecin seyri değişti. ABD’nin 60. başkanı kim olacak? İsimler üzerinde kelime oyununu çok mecbur kalmayınca yapmamak gerekir. Burada şunu söylemeden yapamayacağız: Tutum, davranış ve sözleriyle baygın duran Biden mı? Göçmen konusundan dünya dengelerine her alandaki görüşlerinde kramplar hissettiren Trump mı? Dünya pek çok alanda çölleşiyor. Önemli bir çölleşme de devlet adamı kalitesinde! Avrupa’dan Amerika’ya, Asya’dan Afrika’ya öncelikle ülkesinde, devamında dünyada tartışmasız kabul gören, saygınlık uyandıran lider yok. Böyle bir lider en son İsveç Başbakanı Olof Palme idi. 1986’da öldürülen Palme, silahlanmaya karşı etkili mücadele eden son devlet adamıydı. Böyle bir liderin sonu silahla öldürülmek oldu! *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ABD seçimleri dünya siyasetini de etkilediği için ister istemez bütün ülkelerin gündeminde oluyor. Tek başlarına karar verici olamasalar da başkan adaylarının vaatleri ekonomiden dünya barışına kadar pek çok alanda değişikliklere neden oluyor. Bizim bölgemiz de dahil olmak üzere Biden’la Trump’ın uluslararası sıcak konulara bakışı farklı. Ancak hemen şunu da vurgulayalım; Obama’dan Bush’a önceki başkanlar seçim öncesinde çizdikleri dünya politikalarını uygulayamadılar. Hep söylenegelen ABD derin devleti yeni başkanları kendi siyaseti doğrultusunda yeniden şekillendirdi. Ancak Trump’ın bu şekillendirmeye pek müsait olmadığı genel kanı. 2020’deki seçimlerde kazanmaması için her şey yapıldı. Trump da kazanmak için Beyaz Saray’ı basmak dahil her şeyi yaptı. ABD 2020’de öteki ülkelerde uygulanmasına önayak olduklarını kendisi yaşadı. 2024 seçimlerine giden yolda Trump’ın adaylığının önüne konan yargı kararlarının da kâr etmeyeceği ortaya çıkmıştı ki... Suikast patladı! Kurşunun kulağının ucuna isabet etmesine ilişkin çok yorum yapıldı ama sonuçta saldırının tam bir suikast girişimi olduğu kesin. Haberi ilk aldığımızda şu yorumu yapmıştık: Suikastçı ya çok usta ya çok acemi! ABD’nin dünyanın dört bir yanında 800 kadar üssü, 350 bin askeri var. Taşeron kullandıkları bunun dışında. ABD ekonomisinin ilk iki maddesi silah sanayi ve petrol. Seçim sloganı “Amerika’yı yeniden büyük yap” olan Trump’ın ABD’yi daha çok kendi içine çekmeye yönelik politikaları Ameri-kan derin devletini derinden sarstığı kesin. *** Önce sömürgecilik, devamında emperyalizm politikalarıyla dünya egemenliği kuran devletler sıralaması yapıldığında 15. yüzyıldan itibaren her yüzyıl sırasıyla; Portekiz, İspanya, Hollanda, Fransa ve İngiltere’nin oldu. İngiltere’nin 19. yüzyılda dünyanın bütün kıtalarındaki egemenliği, “Üzerinde güneş batmayan imparatorluk” olarak tanım buldu. 20. yüzyıl ise ABD’nin oldu. ABD, 21. yüzyılı da şu projeyle karşıladı: New American Centry (Yeni Amerikan Yüzyılı)! Başta bizim çevremiz olmak üzere dünyayı kana bulayan bu projenin hayata geçmesi için her şeyi yapmaya kararlı görünen Amerikan derin devleti, Cumhuriyetçilerle Demokratlar arasında renk farkı istemiyor sadece ton farkına izin veriyor. ABD kendi içinde ve dünyada rıza üretecek bir hedef-düzen kuramadı. Yeni bir dünya düzeni kurabilecek başka bir lider ülke-ülkeler çıkmadı. Bu yönde fikirler üretilemedi. İşte ikilem: Baydın mı kramp mı?",https://www.cumhuriyet.com.tr/yazarlar/mustafa-balbay/bidenla-trump-arasinda-2228481
Mustafa Balbay,Şahsıma mektuplar (28) Kon-trollü kaos!,20 Temmuz 2024 Cumartesi,"Guinness Rekorlar Kitabı’na başvursam, “Beyaz sayfa açma rekoru bende” desem kesin kazanırım. Her şeyi yap, es, gürle, sonra seslen: - Beyaz bir sayfa açalım! Şahsım olarak siyasetin en çok beyaz sayfasını seviyorum. Bugünlerde Suriye için uygulamaya hazırlanıyoruz. “Zamanın ruhu barışı çağırıyor” diyoruz, Şam’a doğru barış seferine çıkıyoruz! Dostum Esad’ın bazı istekleri oldu, mesele değil. Onları arka sayfaya yazarız. Yeni sayfaya barış güvercinleri çizeriz. Şimdi yıllardır “Şam’la görüş” diyenleri “barış düşmanı” ilan ederek yürümenin yolunu arıyorum. Onların kabul etmeyeceği bir adımı atsam tepki gösterirler, ben de demeci yapıştırırım: “Bunlar barışı sevmezleeer. Bunlar sadece terör örgütleriyle barışmak isterler. Bunlar böyledir. Milletim bunları iyi tanır!” *** 12 Eylül 2010’daki anayasa değişikliğinde de uygulamıştım; tutmuştu. Yargıyı kökten değiştirecek maddelerin arasına “memura sendika”, “köylüye toprak” gibi maddeler koydum. Milletime, “Bu anayasa değişikliğine hayır diyen, sizin haklarınıza hayır diyendir” dedim. İslami Otel Tatili Her Şey Dahil Alkolsüz Konsepti ile Hayalinizdeki Helal Tatili Hemen Planlayın. Adin Hotels Şimdi Satın Al Şimdi de vergi yasasının kıyısına en düşük emekli maaşını 12 bin 500 lira yapan madde koydurdum. Herkes bunu tartışırken yeni vergiler ikinci planda kalacak. Burada gündemi kon-trol edecek ekipler çok önemli. Şahsımın emeklileri ne kadar çok düşündüğünü, 12 bin lira planlandığı halde, “Olmaz öyle şey, 500 daha koyun” dediğimi çoğaltacaklar. 10 bin liradan 12 bin 500 liraya çıkarmak için günlerce uğraştığımızı gören milletim elbette şahsımın hakkını teslim edecektir, “Evet geçinemiyoruz ama büyük Reis sonuna kadar zorluyor. Ne yapsın? İtibardan mı kıssın, tövbe tövbe” diyecektir. Demeyen zaten teröristtir! Yargı paketinin içine de kadının soyadı ile ilgili bir madde koyduk. Herkes onu tartıştı. Bu yöntem de çok tutuyor. Hangi yasa olursa olsun içine kadınla ilgili bir madde koy, en öne o geçiyor. En son gündemin ortasına sokak köpeklerini saldık. Evladını kuduzdan kaybeden bir babayı da hayvan severlerin üzerine saldık. Al sana gündem! Neydi şiarımız: Halkın sinirlerini ayakta tut, koltuğunu rahatta tut! *** Sonbahara doğru genel bir yenilenme iyi olacak. Yine, şahsımı sabit, etrafımı hareketli tutma prensibiyle hareket edeceğiz. Özel kuvvetler komutanının ortağımın elini öpmesi hayli manidar oldu. Şahsıma mesajlarını Ferdi Tayfur’la, yüzükle verirdi, şimdi böyle veriyor. Özel kuvvetlerde etkili yetkili benim demek istemiş de olabilir. Zaten bu FETÖ temizliğinden sonra nereye kimi yerleştirdiğimiz belli değil. İpin ucu kaçtı mı diye hayıflanıyorum ama ortada ip de kalmadığı için rahatlıyorum. El âlem Diyanet İşleri’ne fazla yetki verdiğimi, bütçe verdiğimi söyleyip ileri geri laf ediyor ama büyütüp beslediğimiz tarikatları başka türlü dengede tutmak mümkün değil ki! Ne yani “tarikat işleri” başkanı mı diyelim! Şahsımı terk edenlerden bazılarını geri alma işine sonbaharda hız versem diyorum. Her neyse... Bunları hallederim. Önümüzdeki dönem en önemli işim milletin duygularını yönetmek! Arada kaos olunca, “şükür halimize” moduna geçiyorlar. Son dönemde bu moda geçirmek hayli zor oluyor ama yolunu bulacağız. Halkın duygularıyla oynamak herkesin harcı değil!",https://www.cumhuriyet.com.tr/yazarlar/mustafa-balbay/sahsima-mektuplar-28-kon-trollu-kaos-2229160
Mustafa Balbay,Şahsıma mektuplar (27) TÜİKİYE!,13 Temmuz 2024 Cumartesi,"Sonunda memleketin adında da güzel bir değişiklik yaptık. TÜİK, TÜYDİK derken TÜİKİYE tam oturdu. Şahsım kitap okumayı sevmez. Okudun mu meydan okuyacaksın, bildiğini okuyacaksın. Ama okuyanları kullanmayı severim. Koçum bir Uçum var! Partinin içinden dışına herkese ayar veriyor. Saray’da icraatın en güzel yanı rakamlarla oynamak. Geçen gün güzel bir sözle geldi vakanüvisler: İstatistik rakamlara istediğin şeyi söyletme sanatıdır! Bizde sanattan bol ne var? Burada da sanat eyleyelim dedik. Artık bizim tayin ettiğimiz rakamlardan ibaret bir TÜİKİYE var. Nöbetçi müdür Çetinkaya, “Yüzde 35’le 70 arasında fark yok” demesine takılanlar oldu. Ne var bunda? Biz hangi oranı verirsek verelim sonuç değişmediğine göre, demek ki fark yok. *** Pek çok kurumda yaptığımız değişim, şahsımrasinin yerleşmesine önemli katkılar sağlıyor. İşte Menzil Eğitim Bakanlığı... Eski adı Milli Eğitim Bakanlığı idi. Ne demek, eğitimin içinde mil mi var ki milli eğitim diyorsun. Çıkardığımız yasayla öğretmeni de mülakatla seçmeden önce özel olarak yetiştireceğiz. O zaman önceden seçtiğimiz öğretmeni seçmek daha kolay olacak. Şimdi arada kaçaklar oluyor. Sonradan bilim milim demeye kalkanlar çıkıyor. Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet Eskiden yeşil kuşak, altın nesil olmadık isimler verilmiş. Bize kuşak muşak değil, uşak lazım. Ne düşünmesi gerektiğini öğreteceğiz, onu tekrar edecek. Bizim sürekli iktidarda kalma hareketimize elbette tarikat gibi cemaat gibi sivil toplum kuruluşlarının desteği olmalı ama bizim hareketin adı artık şu: İstikbalcilik! Artık İslamcılık yok, istikbalcilik var. Bu daha kapsayıcı. Herkes, “Ben de istikbalimi düşünüyorum” diyor. “O zaman bize dön” diyeceğiz. İşte malı ye bakanlığı. Eskiden maliye mi neymiş! Ne yaptık adını tam koyduk. Başına geçen arkadaşımız bizim dilimizi nihayet kavradı. İşler kötüye mi gidiyor? Hemen TÜİKİYE rakamlar devreye giriyor. Bu yolla sadece enflasyonu değil, işsizliği de düşürdük. Bir hava sıcaklığını düşüremiyoruz. Yakında o da olacak! En azından vaat olarak söyleriz. İşler daha da kötüye giderse diyeceğimiz belli: “En kötü geride kaldı!” Böylece halkımız şöyle düşünecek: En kötü geride kaldığına göre, demek ki ben o kötüye dayanmışım. Şimdiki durum en kötüden iyi olduğuna göre, daha dayanılabilir bir durumla karşı karşıyayım! Yakında psikoloji bilimi de benden yardım isteyecek. Toplum psikolojisini benden iyi kim bilebilir? *** NATO zirvesi için gittiğim ABD’den ülkeme bakınca daha bir güzel göründü gözüme. Mübarek yurdu-muzun daha ne kadar çok soyulacak yanları var! Amerikalılar göstermese ben bile fark etmeyecekmişim! Birkaç gün Amerika’da kaldık ya hemen emekliye hazinemden ek para verme planı yapmışlar. Yavvv, kaç kere dedim, iyi şeyleri ben açıklayacağım, kötü şeyleri siz! Hemen çalışmayı durdurdum, şahsım gelince bakarız dedim! Şu tasarruf işini de milletime anlatmak isterim. 13 uçağım var, Amerika’ya sadece 5’ini götürdüm. Ne kadar tasarruf yapmışım? Yüzde 50’den fazla. Bu gerçekler ortadayken tutturmuşlar, havada konvoy yaptı diye! Yavvv havada konvoyyy... İyi fikirmiş ha! 10 uçakla mı gelseydik!",https://www.cumhuriyet.com.tr/yazarlar/mustafa-balbay/sahsima-mektuplar-27-tuikiye-2226853
Mustafa Balbay,Şahsıma mektuplar (25) Normale döndük!,29 Haziran 2024 Cumartesi,"2 Mayıs’tan beri anormal bir durum vardı. Buna mecburduk! 31 Mart’ı ikinci plana itmenin başka yolu yoktu. 2 Mayıs’ta Özgür Özel Beyefendi’yi ağırladık. 11 Haziran’da da zatışahaneleri bizi partisinin genel merkezinde ağırladı. Alışmadık ağızda nezaket durur mu! Hayli zorlandık tabii. Karşılıklı hediyelerdi, protokoldü, centilmenlik gösterileriydi derken yerel seçim yenilgisini bir nebze soğuttuk. Özgür Özel Beyefendi’nin gölge bakanlarıyla benim sekreterlerimin, affedersiniz bakanlarımın bir araya gelmesi de iyi oldu. Yeniden siyaset inşa sürecinde CHP’yi bize yakın tutmak iyidir. MHP’yle kurduğumuz tahterevallinin vidaları bazen gevşiyor ama birlikte yol yürüme kararlılığımız devam ettiği için sıkmak sorun olmuyor. Yol yürümede kararlıyız ama iki engel var. Birincisi, yürümekte zorlanıyoruz. İkincisi, yolun ucunu göremiyoruz! *** 26 Haziran’dan itibaren zarafeti hayırlısıyla bitirdik, zorbalık diline yeniden kavuştuk. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Dilimin bağı çözüldü. “Onları yumuşama testinden geçirdim, başaramadılar” dedim. “Bunların yumruğu hep sıkılı, bunlarla diyalog falan olmaz” dedim. Üstüne bir de para kulelerinden yalan tüyü diktim. Özgür Özel’e yine de kapıyı aralık tutmakta fayda var. Bunu da ihmal etmedim. Bütün mesele, Özgür Özel, Ekrem İmamoğlu, Mansur Yavaş ve Bay Kemal arasında gerilim olduğu havasını yerleştirmek. Medya birliklerimize söyledim. Hedef şu: Özgür’ü taçlamak. Ekrem’i taşlamak! Tabii bunu yaparken de dikkatli olmak gerek. İşin suyunu çıkartırsak sırıtır. Oysa biz aralarını açıp karşıdan sırıtmak istiyoruz. Cehape ya kutuplaşmanın parçası olacak ya uydulaşmanın! Bu uydulaşmayı da siyaset diline şahsım soktu. 22 yıldır şu hedefe doğru adım adım gidiyoruz: Çok partili şahsım rejimi! Memlekette 138 parti var. Birçoğunu şahsım kurdurdu. Kenarda dursun. Gün gelir, şu kadar parti beni destekliyor, demem gerekir. İYİ Parti’nin Allah iyiliğini verdi zaten. Kalan iyiliğini ne yapacağımıza yolda karar vereceğiz. Meral Çiller’le nasıl yol alırız, nerede işimize yarar, bakacağız. Ekonomide milletim uslu durmazsa ne yapacağımı biliyorum. “Üçüncü dünya savaşı geliyor”, diyeceğim! Zaten usul usul dillendirmeye başladım. Hemen medyalröz birlikleri koro halinde, “Üçüncü dünya savaşına hazır mıyız” diye yayın ateşine başladı. O kadar da ileri gitmeyin diye uyardım! *** En son başarımız şu: Gri listeden çıktık! Bizim felsefemizde paranın akı, karası olmaz, para paradır! Gel gör ki dünya bunu anlamıyor. Henüz bize ayak uydurabilecek düzeyde değiller. Neymiş efendim, terörün finansmanını kontrolde özen göstermemişiz, bir de suç nitelikli işlerden kazanılan paraları takipte, önlemede başarısız olmuşuz. Daha önce de gri listeye girip çıktığımız için başlangıçta önemsemedim ama bizim İngiliz Mehmet para ararken hep bu listeyi önüne koymuşlar. Hemen kolları sıvadık, suç örgütleri, mafya, uyuşturucu ticareti her ne kadar asil girişimci varsa operasyon düzenlemeye başladık. Hepsini tanıdığımız için elimizle koymuş gibi topladık. Canımı sıkan başka konu da şu: Sınırlarımızın dışında uyuşturucu operasyonu yapılınca “Varış yeri Türkiye olan” diyorlar! Neyse aylardır düzenlediğimiz operasyonlarla kendimizi temize çektik! Bütün sınırsız girişimci kardeşlerimize haber saldım: -Dikkatli olun. Hem kendinize çekidüzen verin hem çeke düzen verin!",https://www.cumhuriyet.com.tr/yazarlar/mustafa-balbay/sahsima-mektuplar-25-normale-donduk-2221822
Mustafa Balbay,Haçiko!,23 Temmuz 2024 Salı,"Sokak köpekleri sorununun çözümü için hazırlanıp Meclis’e getirilen Hayvanları Koruma Kanunu bir AKP klasiği olarak komisyonda tartışılıyor. AKP klasiği dediğimiz şu: Önce sorunun varlığını ve çözülmesi gerektiğini herkese kabul ettiriyor. Sonra kendi “çözüm” yöntemini dayatıyor. Bütün kesimlerden konuştuğumuz sağduyulu hemen herkesin üzerinde birleştiği düşünce şu: - Ortada ciddi bir sorun var. Ama çözüm öldürmek değil! Sayıları tam olarak bilinemeyen, 4 ile 10 milyon arasında tahmin yürütülen sokak köpeklerinin bugünkü noktaya bir günde gelmediği aşikâr. Hayvan hakları savunucuları yıllardır hayvanların öncelikle korunması, sağlıklı yaşatılması, toplum için bir endişe kaynağı olmaktan çıkarılması için önerilerde bulundular. Çalışmalar toplayıp toplayıp sıfırla çarpar gibi sonuçsuz bırakıldı. Sonunda “ötanazi” kavramını ortaya atıp vahşi bir “çözümü” ciddi tartışma konusu yaptılar. *** Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet Dünya onu 2009 yılında Richard Gere’in başrolü oynadığı “Haçiko: Bir Köpeğin Hikâyesi” filmi ile tanıdı. Hikâye etkileyici: Tokyo Üniversitesi Ziraat Fakültesi öğretim üyesi Prof. Ueno, akita cinsi bir köpek edinir. Adını Haçiko koyar. Haçiko her gün Prof. Ueno’ya tren istasyonuna kadar eşlik eder. Akşam da Şibuya’daki istasyon çıkışında bekler. Birlikte eve gelirler. Prof. Ueno, 30’lu yaşlarda üniversitede beyin kanaması geçirir, yaşamını yitirir. Ancak Haçiko onu en son bıraktığı istasyonda beklemeye devam eder. Çevredeki esnaf, köpeği hocanın bir akrabasına götürür. Ancak Haçiko, yine o istasyona gelir, ayrılmaz. Bunun üzerine esnaf oraya bir kulübe yapar, sahiplenir. Haçiko, 8 Mart 1935’te ölene dek oradan ayrılmaz. Japonya’da ün salan Haçiko’nun son nefesini verdiği yerde bir heykeli yapılır. İkinci Dünya Savaşı sırasında heykel silah yapmak için eritilir. 1948’de ilk heykeli yapan sanatçı Tern Ando’nun oğlu Takeşi Ando yeni bir heykel yapar. Bu heykel bugün Şibuya metrosunun Haçiko çıkışında, 10 yıl sahibini beklediği yerde, insan boyuna yakın bir yükseltinin üstünde. 2020’deki Tokyo gidişimizde biz de ziyaret etmiştik. Bölge çok kalabalık. Yaya geçidi sayabildiğim kadarıyla altı yönlü. Ancak Haçiko’yu bulmak zor değil. Önünde fotoğraf çektirmek için kuyruk var. Biz de kuyruğa girdik. Fotoğraf önce tek tek sonra grup halinde, ardından selfi şeklinde olunca uzuyor. Çocuklar nasıl sarılıyorlar, canlıymış gibi. Bizim önümüzde Filipinli grup vardı. Onlara sorduk: -Haçiko, sizin için ne ifade ediyor? “O, bütün dünyada sevgi ve sadakatin lideridir” dediler. Arkamızda ise genç bir Rus çift vardı. Onların yanıtı da güzeldi: “O hepimizin.” *** Hayvanları sevmeyen insanları da sevemez. Hayvanlara kötülük yapmayı doğal sayan bir kişi, bilin ki onu insanlara da yapmaktan çekinmeyecektir. İnsan doğanın sahibi değil, bir parçası. Böyle bakmazsak güzelim dünyamız çölleşecek, ıssızlaşacak. Nasreddin Hoca’ya sormuşlar: - Balıklar neden konuşmaz? Hoca cevaplamış: - Siz duymadığınız için! Bu yasayı geri çekin. Milleti yıllardır uyutuyoruz, hayvanları uyutmuşuz çok mu, demeyin! İradesi olmayan bir canlı için “ötanazi” tanımı kullanmak; her şeyden “öte”, “nazi” olmaktan başka bir şey değil! Bu yasayı geri çekin!",https://www.cumhuriyet.com.tr/yazarlar/mustafa-balbay/haciko-2230074
Mustafa Balbay,Dildaşımız Pezeşkiyan,09 Temmuz 2024 Salı,"İngiltere, Fransa ve İran’dan art arda değişim içerikli seçim haberleri geldi. Bugün komşumuz İran’ı sütuna yatıralım. Reformcu olarak bilinen, bir önceki seçimde bu özelliği nedeniyle dini lider tarafından yarışa girmesine izin verilmeyen Dr. Mesud Pezeşkiyan bu kez vize aldı. İkinci turda yüzde 53’le seçildi. İran’ın 9. cumhurbaşkanı oldu. Sandığa gitme oranı yüzde 50 olarak açıklandı. Ancak gerçeğin yüzde 30’u geçmediği iddia ediliyor. Ankara’da da zaman zaman görüştüğümüz, yıllar önce Humeyni rejiminden kaçıp Türkiye’ye gelenlerle seçim öncesi konuşmuştuk. Bakışları şuydu: “Pezeşkiyan reformcuyum dese de dediklerinin çoğunu yaptırmazlar.” İran’da kalmış olan rejim karşıtlarının çoğu ne olursa olsun sandığa gitmeme kararı aldı. “Reformcu adayın güçlü seçilmesini istemezler mi” sorumuza Türkiye’deki arkadaşları şu karşılığı verdiler: “Sandığa gitmek, oy kime verilirse verilsin, rejimi tanımak anlamına gelir.” Katılım oranı seçim öncesi aldığımız bilgileri doğruluyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet *** İran, köklü bir devlet. Entelektüel birikimi yüksek. Şirazlı Sadi’den Firdevsi’ye dünyaya armağan ettikleri var. Bu birikimin üstüne oturan molla rejiminin iktidarını sürdürmekte zorlandığı, gitmemek için de her şeyi yapacağı görülüyor. Pezeşkiyan’ın başlıca propaganda cümleleri şunlardı: “Gençlerle ve kadınlarla sorunu olan yönetimin geleceği olmaz.” “Dünya ile diyalog içinde olmak zorundayız.” “Yapamayacağım şeyleri söylemeyeceğim.” Muhaliflerin değişim umudunun az olmasına karşın Pezeşkiyan’ın rejimin içinde adım adım yükselerek gerçekleri söyleyen kişi konumuna yükselmesi bir şeylerin değişebileceğini gösteriyor. 19 Mayıs’ta kendisini taşıyan helikopterin düşmesi sonucu yaşamını yitiren Cumhurbaşkanı İbrahim Reisi, Azerbaycan’la yıllardır süren soğukluğu gidermişti. Evinde Türkçe konuşulduğunu söyleyen, “Babam Türktü, annem Türktü, Türk olmaktan gurur duyuyorum” diyen Pezeşkiyan benzer politikaları muhtemel daha güçlü sürdürecek. *** Genel kabul gören orana göre İran nüfusunun en az üçte birini oluşturan Türklerden bir kişinin cumhurbaşkanı olması, doğal olarak Türkiye’de de yankılandı. İran’da birinci kimliğin Şiilik olduğu gerçeğinin altını çizerek devam edelim... Bugün nasıl ana gündem maddelerinden biri Suriye ise 1980’li yıllarda da İran’dı. 1979’da işbaşına gelen Humeyni rejimi bütün sol yelpazeyi de arkasına alarak şahı devirdi. Sonra başta solcular olmak üzere mollalara karşı olan herkesi ortadan kaldırdı. Onların bir bölümü Türkiye’ye kaçınca TahranAnkara ilişkileri gerildi. İran’ın, Türkiye içinde infazlar yaptığı iddiaları güçlü delillere dayandırıldı. İran anayasasının beşinci maddesindeki rejim ihracı bambaşka tartışmaları beraberinde getirdi. Özetle 1639 Kasr-ı Şirin Antlaşması’ndan bu yana Türkiye-İran sınırı hiç değişmedi ama sinirlerimiz hep değişti! Bugün, reform diyen, diyalog diyen, Türkçe konuşan bir kişinin İran cumhurbaşkanı olması önemlidir. Pezeşkiyan’ın kazandığı gün, Dışişleri Bakanı Hakan Fidan’ın Azerbaycan’ın Şuşa kentindeki Türk Devletleri Teşkilatı toplantısındaki şu sözü gündeme düştü: “Ortak alfabeye geçmeliyiz.” Bu cümle ilk 1992’deki Türkçe Konuşan Ülkeler Devlet Başkanları zirvesinde kurulmuştu! O günden bu yana üç kelimelik demeç yolu aldık! Türkçemiz, ses bayrağımız bugün 300 milyon kişi tarafından 25 biçimde konuşuluyor. Stratejik bir kültür politikamız olsa büyük bir güç! Dildaşımız Pezeşkiyan’ın ülkesi İran’ı barış içinde geleceğe taşımasını diliyoruz!",https://www.cumhuriyet.com.tr/yazarlar/mustafa-balbay/dildasimiz-pezeskiyan-2225290
Mustafa Balbay,15 Temmuz’dan sonra!,16 Temmuz 2024 Salı,"15 Temmuz 2016’daki ABD destekli FETÖ’cü darbe girişiminin sekizinci yılında kimi düğümlerin açıldığını, yeni düğümlerin oluştuğunu görüyoruz. 21. yüzyıl tipi, ülkeleri kaosa sokup kontrol etme yöntemleri dikkate alındığında 15 Temmuz sürecinden ayakta çıkmak Türkiye’nin ortak başarısıdır. Bir daha böyle bir alçaklıkla karşılaşmamanın iki yolu var: 1- Demokrasiyi güçlendirmek. 2- 15 Temmuz’u bütün yönleriyle açığa çıkarıp nedenlerini, sonuçlarını iyi irdelemek. 15 Temmuz’dan ayakta çıkan Türkiye, yukarıdaki iki maddede de patinaj yapıyor. Her şeyden önce Meclis’in 15 Temmuz’u araştırmak üzere bir komisyon kurduğunu, komisyonun hazırladığı raporun resmi kayıtta yer almadığını anımsatalım. TBMM’de 4 Ekim 2016’da AKP, CHP, MHP, HDP katılımıyla 15 Temmuz’u araştırma komisyonu kurdu. Komisyon 4.5 ay çalıştı. 22 toplantıda 141 kişiyi dinledi. 12 Temmuz 2017’de rapor dönemin Meclis Başkanı İsmail Kahraman’a verildi. Ama işleme girmedi! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sonuç olarak kayıp! Her şey bir yana ayıp! Dönemin MİT Müsteşarı Hakan Fidan ve Genelkurmay Başkanı Hulusi Akar çağrılmalarına karşın komisyona gelmediler, bir metin yollamakla yetindiler! *** 15 Temmuz’a giden yolda en net iki yazı Türkiye gazetesinden Fuat Uğur’undu. 2 Nisan 2016’daki yazısının başlığı şöyleydi: “Cemaatin hususileri darbe için Ankara’da toplandı!” Başlık her şeyi anlatıyor! İkinci yazı 21 Nisan’daydı. Başlık yine çok açıklayıcıydı: “Cemaatçi askerlere son uyarı: Tavuk ‘tar’da sayılır!” Uğur yazısında özetle FETÖ’ye “Önünde iki yol var” diyordu; “Ya ucu bilinmez ölüm ya devlete teslim olmak!” Bugün yazıyı kilometre taşlarıyla örelim... FETÖ’yü kim besleyip büyüttü tartışmasına bir ışık tutalım. FETÖ AKP’den önceki bütün iktidarlar tarafından kollandı, büyümesine, devlete sızmasına göz yumuldu. AKP iktidara geldiğinde devletin içinde bulduğu bu kadrolardan yararlandı. Ne var ki daha ileri giderek... FETÖ’yü devlete ortak ederek! Bunun pek çok kanıtı sayılabilir, birini paylaşalım... 2003 yılı, AKP iktidarının ilk ayları... Dışişleri Bakanlığı tüm dış temsilciliklere 3847 sayılı bir genelge gönderdi. Konusu şuydu: Gülen okulları! İçeriği şöyleydi: - Bu okullar MEB tarafından desteklenmektedir. - Öğretmenlerin çoğu bakanlık tarafından gönderilmektedir. - Ülkenin menfaatleri doğrultusunda faaliyet göstermektedirler. - Resmi heyet programlarına bu okullar da alınacaktır. Protokolde yerini alacaktır. Büyükelçiler bulundukları ülkede bu okulların kabul görmesi için her şeyi yapacaktır. *** Bütün bunlardan sonra, sekizinci yılda, son birkaç gündür AKP adına ekrana çıkanlar, demeç verenler vitrinsel sözlerin arkasında şu iki mesajı veriyor: - FETÖ’yü yendik ama devletin yapısını, Cumhuriyetin kuruluş ilkelerine bırakmayız! Biz istediğimiz gibi inşa ederiz. - FETÖ’yü yendik ama inançlara dayalı örgütlenmeler devlet kurumları dahil her yerde varlığını sürdürmelidir. Türkiye’yi darbeden de öte iç savaşa sürükleyebilecek alçak bir girişimin sekizinci yılında iktidar ne yazık ki hâlâ yukarıdaki iki madde etrafında dönüyor. 31 Mart 2024’te tarihin akışı değişti. AKP’nin FETÖ sonrasına dayalı hedefleri çöktü. Örneğin sadece İstanbul’da AKP değirmenine su taşıyan inanç kökenli örgütlenmelerin maddi geliri yüzde 70 azaldı! FETÖ’den sonra nasıl bir devlet yapısı? Bütün mesele bu!",https://www.cumhuriyet.com.tr/yazarlar/mustafa-balbay/15-temmuzdan-sonra-2227733
Mustafa Balbay,Şam-piyonluk!,11 Temmuz 2024 Perşembe,"Türkiye-Suriye ilişkilerinde, yaşamımızın her alanını etkilemeye başlayan Suriyeli sığınmacılar konusunda, Ortadoğu dengelerinde önemli bir virajın eşiğindeyiz. Erdoğan’ın Esad’la görüşebileceğini açıklaması... Randevunun “an meselesi” olduğunu söylemesi... Esad’ın böyle bir görüşmeye sıcak baktığı mesajlarını paylaşması... Bütün bunlar 2011 yılından bu yana giderek büyüyen sorunların çözümü için bir sürecin başlayabileceği umutlarını veriyor. Üst üste dizili 41 düğüm var. Bunların çözümünü bir görüşmeye bağlamak akıldışı olur. Ancak bir yerden başlamak gerekiyorsa, o yer burası! İki ülke cumhurbaşkanının görüşmesi ve devamında stratejik bir yol haritasının yapılması... İki lider arasında, iki liderin elinde olmayan nedenlerle yeniden gerilimli süreç başlayabilir. Zira bölgenin çok tarafı var. Al İsrail’i vur İran’a... Gözet Rusya’yı dön Amerika’ya! *** Fotoğrafın büyük kısmından başlamak gerekirse... Rusya, Erdoğan-Esad görüşmesinin gerçekleşmesinden yana. Şanghay İşbirliği Örgütü (ŞİÖ) zirvesinde Putin’in sözcüsü Peskov’un açıklamaları yol alındığını gösteriyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ABD ise bu görüşmeye soğuk. Daha net anlatımla; ABD bölgedeki politikalarını Ankara-Şam gerginliğinin sürmesine göre ayarladı. Geçen hafta Kayseri’den Suriye’nin kuzeyine kadar Türkiye’nin gündemine oturan olayların tümünün ABD politikalarının işine yaradığını vurgulamak gerek. ABD’nin Türkiye de dahil olmak üzere Ortadoğu’daki temel politikası şu: Bağımsız karar verebilecek güçte ülke olmasın, her ülke komşusuyla düşman, ABD ile dost olsun! İşte böyle bir ortamda Erdoğan ABD’ye gitti. Büyük olasılıkla oradaki temaslarında, kendisine Ameri-kan politikası bir kez daha anımsatılıp gereği istenecek. ABD şöyle bir yol da izleyebilir: - Al F-16’yı ver Suriye’yi! Erdoğan kendisinin ve Türkiye’nin uzun erimli yararlarını düşünüyorsa, ne olursa olsun Suriye ile başlama olasılığı beliren diyalog kapısına duvar örmemeli. Ancak stratejik değil de taktiksel bakarsa, değişir! Başta vurguladığımız gibi, şu ara verilecek karar çok önemli. ABD’de başkanlık seçimlerinin yaşandığı dönemlerde gözler daha çok içe çevrilir. Bugün de öyle. İsrail’in Gazze’de bütün acımasızlığını konuşturduğu, İran’ın “reformcu” bir cumhurbaşkanı ile ne kadar yol alabileceğinin tartışıldığı günlerde olduğumuzu da bunların yanına koyalım. Eğer Erdoğan-Esad diyaloğu başlarsa, Arap Birliği ile de ülkesini terk etmek durumunda kalan Suriyelilerle ilgili olumlu adımlar başlayabilir. *** Başlık, 2013 yılında Silivri zindanından kaleme aldığımız yazılardan birinin başlığıydı. Nisan 2011’de başlayan sığınmacılar konusunda izlenen politikaların yanlışlığına dikkat çekmiştik. Şöyle demiştik: Aman dikkat... Suriye’ye girip şampiyon olacağız derken, Şam piyonu olmayalım! Aradan 12 yıl geçmiş, geldiğimiz tablo ortada. Bu anımsatmayı “Bakın, biz haklı çıktık” yaklaşımıyla yapmıyoruz. Şu nedenle yapıyoruz: Eğer bugün oluşmuş olan hava, diyaloğa evrilmezse, hem Türkiye’yi hem Suriye’yi daha kötü günler bekliyor! CHP Genel Başkanı Özgür Özel’in, “iktidarın işine yarıyor şeklinde görünse bile” Esad’la diyalog için üzerine düşeni yapacağını söylemesi, daha ileri gidip Şam’a gideceğini açıklaması da önemli. Özel, temmuz ayı içinde Şam’da Esad’la görüşecek. Tablo bu görüşme öncesi Erdoğan-Özel görüşmesinin olabileceğini gösteriyor. Yeni dönemin ilk düğmesi iliklenmek üzere... Çok kırılgan, her an terse dönebilecek, provokasyonlara açık bir süreç! Dileriz yanlış iliklenmez...",https://www.cumhuriyet.com.tr/yazarlar/mustafa-balbay/sam-piyonluk-2226091
Mustafa Balbay,Enflasyonda sepet havası!,10 Temmuz 2024 Çarşamba,"Gazeteci arkadaşımız Alaattin Aktaş, TÜİK’in Saray sırrı gibi sakladığı enflasyon sepetine bir kanca attı ve TÜİK Başkanı Erhan Çetinkaya’yı uzun zamandır ilk kez kamuoyu karşısına çıkmaya zorladı. DİSK mahkemeye gidip TÜİK’in enflasyon ölçümünde kullandığı 406 maddelik sepeti açıklamasını istedi. Mahkeme, “DİSK haklı, bu verileri açıkla” dedi. TÜİK, “Açıklamam” karşılığını verdi. Sonuçta enflasyonda şöyle bir yöntem yerleşti: Gizli veri, açık oran! Kamuoyuna bir oran açıklanıyor. Bunun hangi verilere dayanarak oluşturulduğu açıklanmıyor. Bütün verilerine güven duyulan, Sayıştay’ın tıkır tıkır işlediği, hangi kurumdan ne tür bilgi isterse ulaştığı bir ülke olsak, TÜİK’e “sepeti açıkla” diye baskı yapılmaz. Oysa gerçek ortada. En son haziran ayında TÜİK’in aylık enflasyon oranı ile ENAG’ın oranı arasında iki kat fark var. Birazcık onuru olan bir kurum bunu ar eder. Ya istifa eder ya ENAG’a iki kelime laf eder! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Çetinkaya, rakamları ayarlama enstitüsü TÜİK’in dünya standartlarında çalıştığını vurgularken kimi doğruları da kamuoyu ile paylaştı. Örneğin enflasyonun yükselmesinde ana etkenin şirketlerin kâr hırsı olduğunu vurguladı. Hani maaşlar, ücretler artarsa enflasyon da artardı? Şirketlere diş geçiremeyince işin kolayına başvuruyorlar. Özellikle tarım ürünlerindeki fiyat artışları için biri çıkan biri de çıkmayan iki yasanın altını çizelim: AKP’nin çıkardığı zincir marketler yasası hem üreticiye hem tüketiciye zincir! Üreticiden ürünü ne kadara alacağına kendisi karar veriyor. Ardından dönüyor, tüketiciye hangi fiyattan satacağını belirliyor. Ola ki orta-küçük ölçekli bir market bunun dışına çıkarsa, vay haline! Çıkmayan yasa da hal yasası... Tam hazırlanıyor, hal yasasına bir haller oluyor. Kısa bir tarama yaptık; en son 2022 yılında Yeni Şafak haber yapmış: “Hal yasası çalışmaları hızlandı...” O kadar hızlandı ki Meclis’i de teğet geçip devam etti anlaşılan! Limonun dalında kilosu 1 liraya alıcı bulmamasının, İstanbul marketlerinde de tanesi 15 liraya çıkmasının önemli nedeni bunlar. Rakamları ayarlama enstitüsü başkanı halka kurulan bir başka oyunu da kabul etti. Akaryakıta 26 Haziran’da elektriğe de 1 Temmuz’dan itibaren geçerli olmak üzere zam yapıldı. Başkan bunların etkisinin temmuz enflasyonunda ortaya çıkacağını söyledi. Bu enflasyonun maaşlara yansıması ne zaman olacak? Ocak 2025’te! Yedi ay sonra! Bir iktidar halkına karşı bu kadar aleni kumpas kurar mı? *** 2011’den 2016’ya kadar beş yıl o dönemdeki adıyla Devlet İstatistik Enstitüsü’nün, şimdiki TÜİK’in başkanlığını yapan Birol Aydemir dün Çetinkaya’ya karşı çıktı. Dedi ki: “Aklımızla alay etmeyin!” Yaptıkları tam da bu! Düşünün; fiyatlar artacak ama enflasyon düşecek! Enflasyon daha da düşecek ama işçi, memur, emekli harcama yaptığı için düşmüyor! İşsizlik yükselmiyor, istihdam azalıyor! Asgari ücret yüksek ama ücretli bunun farkında değil! Millet gıdaya ulaşmakta zorlanıyor ama tarımsal üretimde Avrupa’da ilk sıralardayız! TÜİK doğru söylüyor, ekonomi uzmanları bu işi bilmiyor! Machiavelli bunların yanında aklıevvel kalır! Bunlar şeytana pabucunu ters giydirmek ne kelime, şeytana pabuç bırakmazlar!",https://www.cumhuriyet.com.tr/yazarlar/mustafa-balbay/enflasyonda-sepet-havasi-2225691
Mustafa Balbay,İstanbul güzel ama,04 Temmuz 2024 Perşembe,"Başlık Murathan Mungan’ın şiirinden... Yeni Türkü’nün müzik zenginliğimize kattığı şiirin nakaratındaki “İstanbul güzel ama”dan sonra pek çok şey söylemek mümkün. Ne zaman gitsem, “İstanbul güzel bir şehir değil, çok güzel yerleri olan, bir o kadar da sorunlarla dolu bir dünya şehri” derim. İstanbul Büyükşehir Belediye Başkanı Ekrem İmamoğlu’na 60. kitabımız “Bak İşte Bahar Geldi”yi armağan ettik ve çay içimi sohbet ettik. Beyoğlu’nda eski TÜYAP binasındaki çalışma ofisindeki görüşmemiz öncesinde iki toplumsalprojeye son şekli veriliyordu. Sonrasında da bir başka heyetin yenileme sunumu vardı. İmamoğlu son dönemde kamuoyunda da yer bulan İstanbul Planlama Ajansı’nın (İPA) çalışmalarını ülke çapına yayma hazırlığında. Türkiye Belediyeler Birliği şapkasının da verdiği sorumlulukla, Anadolu’nun gücünü İstanbul’la, İstanbul’un gücünü Anadolu’yla paylaşma hedefi var. Önümüzdeki dönem bu yanlarıyla ayrıca öne çıkacak. CHP’nin “güçlü, bütün, değişime ayak uyduran” bir tempoda yürümesiyle genel iktidara kesin gözüyle bakıyor, “Asıl mesele, gelince neler yapılacağı” diyor! İslami Otel Tatili Her Şey Dahil Alkolsüz Konsepti ile Hayalinizdeki Helal Tatili Hemen Planlayın. Adin Hotels Şimdi Satın Al Bizden sonraki konuklarından biri de eski bir MHP milletvekili idi! *** İmamoğlu ile görüşme sonrası İstiklal Caddesi’nde yürürken Casa Botter Sanat ve Tasarım Merkezi’nde Nuri İyem Sergisi dikkatimizi çekti. Saatlerce kalınası, her biri roman anlatımında portreler... İkinci Abdülhamit’in resmi terzisi Hollandalı Jean Botter için 1900 yılında inşa edilen bina yıllarca metruktu. 2023’te restore edildikten sonra asırlık tuğla duvarlarıyla nefis bir kültür ortamı olmuş. Az ötede Beyoğlu Belediyesi binasının girişinde de 2 Temmuz Madımak acısının dev bir bez pankartı asılıydı. Babası Beyoğlu Belediyesi’nde işçi olarak çalışmış İnan Güney, 31 Mart’ta CHP adayı olarak Beyoğlu Belediye başkanı seçildi. Karaköy-Eminönü-Kadıköy vapurunda aksakalları gepegenç bir Karslı selamladı. “Adım Köroğlu” dedi. Lakap sandım. Gerçekten Köroğlu’ymuş. Araştırmış, adı Köroğlu olan yokmuş. “Bir ekonomik zulüm var” dedi: “Kars’ta ev, tarla, kaz, tavuk ne varsa satıp geldik. Ne dönebiliyorum ne kalabiliyorum...” Karşımızda emekli bankacı çift vardı. Çanakkaleli. Para etmiyor diye 500 şeftali ağacını geçen yıl sökmüşler. “2013’te emekli oldum. O gün maaşım 1300 dolar karşılığı idi. Şimdi 800. Benim 500 dolarım nerede” diye sordu. Asıl güncel dertleri bir daire sahibi oldukları apartmanın deprem tehlikesine karşın hâlâ kentsel dönüşüme girememesi. İktidarın “yarısı bizden” sözünü anımsattı. Yerel-genel yönetimin bir olup sorunu çözmesini istiyor. *** Söğütlüçeşme tren istasyonunda bir yurttaşın yakınması şu oldu: “Artık memlekete gitmek de yurtdışına gidiş kadar maliyetli. Yılda ikiydi, iki yılda bire indirdik. Bir de şu deprem... Memlekete dönsek mi diyoruz!” Deprem ve pahalılık İstanbul’un güzelliğindeki sivilceleri artırmış. Bir de “yabancılar”! İstanbul-Ankara hızlı treninde yolculuk iki bölüm. Eskişehir ayrı bir merkez. Eskişehir’de inecek genç grubun konuşkan olanı, “Taksim’de kendimi yabancı hissettim” dedi: “Aslında Eskişehir’in nüfus yapısında da değişim var. İstanbul’la birlikte bakınca Türkiye’de birinci yabancı dil Arapça, ikinci Rusça, üçüncü İngilizce...” Sıralama dönemlere göre değişir ama... Türkçe yabancı dil haline gelmesin de!",https://www.cumhuriyet.com.tr/yazarlar/mustafa-balbay/istanbul-guzel-ama-2223603
Mustafa Balbay,Şahsıma mektuplar (26) Yürütüyoruz!,06 Temmuz 2024 Cumartesi,"Yasamayı ve yargıyı yürütmeye bağlayıp, yürütmeyi de şahsım ele geçirince ortaya mükemmel bir “şahsımrasi” çıktı. Bunun nimetlerini tüm iktidar çevresi olarak hepimiz yiyoruz. Guinness Rekorlar Kitabı’na başvuracağız. En iyi kim yürütüyor? Baksınlar ve şahsımın hakkını teslim etsinler. İki yerin vanası bende: Merkez Bankası ve bütçe! Alıyorum elime, vana mısın demiyorum! İstediğim yöne akıtıyorum. Biz Merkez Bankası’nı herkes bankası yapacak kadar salak mıyız? Elbette tasarruf şahsımda olacak. Biz hesap-kitap adamıyız, sordurdum. Dünyanın hiçbir ülkesinde merkez bankası batmıyor. Zarar etse bile iflas etmiyor. Rezerv hep var. Bütün para sıfırlandıktan sonra borç alıyorsun, o zaman rezervin başına sadece eksi yazıyorlar. O kadar. Eksi oluyor ama para eksilmiyor. Burada para biriktikten sonra geçmişte nasıl 128 milyar dolarlık yürütme yaptıysak yine yürütürüz. Merkez Bankası’nın başına hiç taraf tutmadan sadece benim dediklerimi yapacak birini getiriyoruz, raydan çıkanı zaten affediyoruz! Şimdiki nöbetçi başkanı gözüm tuttu, biraz daha kalır. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al *** Merkez Bankası gibi bütçeyi de çok iyi yürütüyoruz. Fakirden alıp zengine verirken bunu son derece anlaşılır şekilde, milletimizin gözünün içine baka baka yapmak, büyük sanat! Demokrasinin en önemli iki unsuru diye şunları sayıyorlar: 1-Şeffaflık... 2-Hesap verebilirlik... Her ikisini de en iyi uygulayan biziz. Ne yürütüyorsak, nasıl yürütüyorsak bunu büyük bir şeffaflıkla yapıyoruz. Hesap verebilirlik noktasında da mangalda kül, tespihte püskül, edebiyatta fasikül bırakmayız. Herkes gelir bize yaptığının hesabını verir. Vermedi mi? Biz onun hesabını görürüz! Şahsımrasi diye boşuna mı diyoruz? Enflasyon rakamlarını açıklarken de sıraladığım bütün değerlere özen gösteriyoruz. Ne yapıyoruz? Gizli liste, açık oran! Var ya sandıkta; gizli oy, açık sayım! Aha biz de ekonomide bunu yapıyoruz. Enflasyonu 406 maddelik listedeki değişime bakarak hesaplıyoruz. Tutturmuşlar, listeyi görmek istiyoruz. Yavvv ne yapacaksın listeyi? İstatistiği, matematiği bizden iyi mi bileceksin? Bu işlere bakan güzide kurumumuz TÜYDİK gelir bana sorar: -Efendim bu ay enflasyonunuzu nasıl alırsınız? Biz de oturur çalışırız, bir rakam ortaya koyarız. Bunları rasgele mi yaptığımızı sanıyorsunuz? Devlet yönetimi ciddiyet ister! İki kere ikinin nerede bir, nerede beş edeceğini bilmezsen çuvallarsın! Emeklinin, çalışanın maaşından ne kadar yürüteceğini kestiremezsin! *** Bu ara Asya, Avrupa, Amerika dolaşıyoruz, dolaşacağız. Geçen ay İtalya Başbakanı Meloni nasıl özel davetle beni ülkesinde görmek istediyse Şanghay İşbirliği Örgütü için de “hay hay” dedik! Sağ olsunlar hepsi bizi takdirle izliyor. Meloni Hanımefendi, Avrupa’daki meslektaşlar beni bölgede bir garantör gibi görüyorlar. Allah mahcup etmesin. Doğumuzdan gelenleri ülkemizde tutup insaniyet namına Batı’yı onlardan koruyoruz! Putin bana rutin... İlişkilerimiz son derece iyi. Arada bir Türkiye aleyhine işleri oluyor ama beni kırmamaya özen gösteriyor. Şimdi dost ve komşu ülke Suriye’nin Devlet Başkanı Esed, affedersiniz o eskidendi Esad’la yeni bir dönem başlatalım diyoruz. “Katil” diyorduk, “tatil” diyeceğiz! Biz yürütmeye bakalım! Şu vergi yasasıyla sofradan bir dilim daha ç-alsak diyorum. Nasıl olsa açlığa alıştılar!",https://www.cumhuriyet.com.tr/yazarlar/mustafa-balbay/sahsima-mektuplar-26-yurutuyoruz-2224347
Mustafa Balbay,Suriye denklemleri,03 Temmuz 2024 Çarşamba,"Suriye sözümüzün altını bir kez daha çizelim: Bir gün Suriye’nin sorunları bitebilir ama Türkiye’nin Suriyeliler sorunu bitmez! Geçen hafta, Erdoğan’dan ve Esad’dan gelen karşılıklı “normalleşme” haberleriyle bitmişti. Erdoğan, Esad’a “katil” dediği günleri ikinci plana itti, “tatil” yaptığı günleri anımsadı. Bu hafta yargı gündeminin yanı sıra Suriye’nin olumlu yönde öne çıkabileceği haberler bekleniyordu ama “beklenmeyen” yerlerde vahim gelişmeler yaşandı. Yıllardır adım adım çok farklı alanlardan yükselen Suriye merkezli sorunların ne kadar kolay patlamaya hazır hale geldiğini bir kez daha yaşadık. Kayseri’de Suriyelilerin kendi içinde yaşanan kabul edilemez olay kısa sürede başka boyuta sürüklendi. Suriyelilere yönelik baskınlara dönüştü. Kayseri denince aklımızı ister istemez ekonomiyi bilen insanlar geliyor. Yaşananların derinliklerinde ekonominin bozulmasını da dikkate almak gerek. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Suriye’nin kuzeyinde Türk bayrağına, Türkiye’nin bölgedeki altyapı yatırımlarına ve Türk TIR’larına yönelik saldırıların da Kayseri ile aynı güne denk gelmesi ister istemez “bağlantılı mı” sorusunu akla getirdi. Suriye denklemi o kadar çok bilinenli ve bilinmeyenli ki hiç bağlantı olmasa bile iş AKP iktidarının izlediği politikalarda düğümleniyor. Aralık 2010’da başlayan “Arap Baharı”, bu bölge politikaları bakımından Türkiye’nin kâbusu oldu. Mısır’la ilişkiler Mursi-Sisi sürecinde alabora oldu. Diplomatik bağlar en alt düzeye idi. “Darbeci Sisi’ye” karşı “dört parmaklı Rabia” siyaseti yürütüldü. Yıllar sonra “darbeci Sisi” gitti, “dostum Sisi” geldi. Benzer süreç Suriye ile de yaşanır mı derken girişte anımsattığımız tablo ortaya çıktı. Suriye’nin kuzeyinde Türkiye aleyhindeki hareketlerin arkasında Şam düşmanlığından geçimini sağlayanların olduğu görülüyor. Bu kişileri yıllarca kim büyüttü-besledi? Türkiye... Şimdi kime saldırıyorlar? Türkiye’ye... Şaşırtıcı mı? Hayır... Varlık nedenini Esad rejimi ile mücadeleye bağlamış kişileri, grupları olası bir Şam diyaloğuna hazırlamak gerekirdi! Bölgede İran, Rusya, ABD hesaplarının olduğunu da bunun yanına koymak gerekirdi. Erdoğan’ın son adımı hesaplı atıp atmadığını henüz tam olarak bilmiyoruz. Dönemsel bir söylemse, ki bu da şaşırtıcı olmaz, yarın konuya başka yerden girer, olur biter! Dönemsel söylem değil de gerçekten halının altına süpüre süpüre Erciyes Dağı kadar yükselen sorunların çözümü için köklü adımlara hazırlanıyorsa, önce bugüne kadar yaptığı yanlışlarla yüzleşmesi gerekir. *** Aynı yazı içine Suriye’nin kuzeyi ile Anadolu’nun göbeğini koymak zor. Bir o kadar da endişe verici. Sorunun boyutlarının çok büyük ve çok parçalı olduğu ancak bu şekilde ortaya çıkabilirdi. Erdoğan faturayı muhalefete keserek bir yere varamaz. Üst üste 40 düğüm olmuş bir konudan söz ediyoruz. Aklın yolu en üstten itibaren adım adım düğümleri çözmektir. En üst düğüm diyalogdur. Ama her alanda diyalog. Şam’dan Arap Birliği’ne, BM’den AB’ye kadar. Bunu yaparken elde bir yol haritanızın olması gerekir. Yol haritası da çıkar gruplarıyla değil, konunun uzmanlarıyla yapılır, diplomatlarla yapılır. Sığınmacı sorunundan sınır sorunlarına, terörle mücadeleden uluslararası dengelere kadar AKP politikalarıyla varabileceğimiz dip burasıydı.",https://www.cumhuriyet.com.tr/yazarlar/mustafa-balbay/suriye-denklemleri-2223212
Mustafa Balbay,Sola Huruç Partisi (SHP)!,17 Temmuz 2024 Çarşamba,"Haziranın son günlerinde bir haber başkentin hareketli gündemine bir başka hareket kattı: SHP yeniden kuruldu! Doğrusu Ankara kulislerinde olup bitenlere kulak kabartmayı seven kişiler olarak hayıflandık. Böyle bir haberi nasıl atladık? Olacak şey değil. Kurucular bilgi vermese, onların temas kurdukları bir şekilde bize ulaşırdı, diye düşündük. Sonra beklemeye koyulduk. Öyle ya Türkiye’nin 1980’li, 90’lı yıllarına damga vurmuş, solda birlik tartışmalarının odağı olmuş, sola yeni siyasetçiler kazandırmış bir parti yeniden kuruluyorsa, elbet ses getiren açıklamalar yapacaktır. Ses çıkmayınca, sorduk soruşturduk, 10 Temmuz’da hem kadroların açıklanacağını hem de partinin program ve hedefleriyle ilgili kamuoyunun bilgilendirileceğini “öğrendik”. Öğrendik ama o da doğru çıkmadı. Böylece siyasi tarihimizde faili meçhul cinayetlerden sonra bir de faili meçhul parti oldu! Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bende unutkanlık başlamış olabilir diye şüphe ettim. SHP’nin başından beri içinde olanlara, adı geçen “kurucuları” tanıyıp tanımadıklarını sordum. Onlar da bilmiyor! *** 31 Mart’ta, 2002’den beri ilk kez AKP’nin birinci çıkmamasıyla birlikte tarihin akışı değişti. Bütün mesele bu akışın nasıl yönetileceği! Seçimlerden hemen sonra genel yelpazeye bakıp “Türkiye’nin önünde üç yol var” değerlendirmesi yaptık: 1- CHP’nin birinci parti olma sorumluluğunu taşıyıp yerel iktidardan genel iktidara yürümesi. Böylece Türkiye’nin çağdaş değerlerle barışık, gelecek hedefleri edinmesi. Yönünü netleştirmesi. 2- AKP’nin kendini olağanüstü yenileyip yeniden umut haline gelmesi. İktidarını tazelemesi. 3- İki seçenek dışında merkezin sağından yeni bir umudun büyütülmesi. Üçüncü şık şu aşamada görünmüyor. İYİ Parti en son Afyonkarahisar kalesinden kendini atma aşamasına geldi. Anlaşılan sonraya bıraktı. Gelecek Partisi, AKP’ye doğru yürüyor. AKP’nin çekirdek tabanındaki kimi damarlar da bunu zorluyor. DEVA, SP, YRP dolduruyorlar almıyor, boşaltıyorlar dolmuyor! Geriye iki seçenek kalıyor. AKP’nin kendini yenilemesi çok zor. Son bakan değişikliği, partideki yenilenme ruhunun “kurum” bağladığını gösteriyor. Toplumda AKP’nin ekonomiyi düzeltebileceğine dair bir umut da yok. CHP, toplumda gördüğü kabulden kamuoyu araştırmalarına kadar her alanda birinci parti. Umut parti. Kendisinden beklentilerin arttığı parti. İktidar aklı bu aşamada şu soruyu sormuş olmalı: AKP kendini yenileyemiyor ama CHP’yi, CHP ekseninde soldaki bütünlüğü  parçalarsak, yine tek seçenek AKP kalmaz mı? Olabilir! *** Gelin görün ki aylardır deniyorlar, bu da olmuyor. Kemal Kılıçdaroğlu ile Özgür Özel arasında gerginlik var, yakında patlar dediler, olmadı! Ekrem İmamoğlu ile Özgür Özel partiyi paylaşamıyor dediler. Aslı çıkmadı. TBMM grubu paramparça dediler, bütün çıktı. Ne yapmalı? Yoksa... Solda yeni bir parti kurup, kurdurup, solun içine bir huruç mu planlamalı? Yoksa... Solcuların çok sevdiği “Ben farklı düşünüyorum” duygusunu kaşıyan yeni bir partiyi solun kapısının önüne bırakıp seyrine mi bakmalı? Yoksa... Keskinleşen sorunlara keskin cevap veren, solun tarihinde yeri olan bir partiyi mi açmalı? Yoksa yoksa... 200 milyon lira kadar kaynak ayırıp o paranın etrafına toparlanabilecek kişilerin solcu görünüp sola saldırmasını mı sağlamalı? Sola Huruç Partisi (SHP) ? Hiç de fena fikir değil!",https://www.cumhuriyet.com.tr/yazarlar/mustafa-balbay/sola-huruc-partisi-shp-2228077
Mustafa Balbay,Hey gidi Ergenekon hâkimleri,02 Temmuz 2024 Salı,"Gündem yargı... 10 Ekim gar katliamı, Sinan Ateş, Kayseri’deki çocuk istismarı davası dünün başlıca konusuydu. Hukukun işlememesi ekonomiden toplumsal barışa her alanı etkiliyor. 10 Ekim 2015, bir saldırıda en çok canımızı yitirdiğimiz olay. Dokuz yıldır adalet bekleniyor. Olay soruşturulurken ilke şuydu; kamuya dokunamazsınız! Sinan Ateş davası 18 aydır sürekli kapsam, içerik, hâkim ve savcı değiştiriyor. Dava 26 Haziran’da Erdoğan’ın AKP grup toplantısında yaptığı konuşma ile büyük ölçüde sonuçlandırıldı! Kayseri’deki çocuk istismarı davasından ise ilk şu haber geldi: Yayın yasağı! *** 26 Haziran Çarşamba günü Yargıtay 8. Ceza Dairesi, Ergenekon davasındaki bütün hukuksuzlukların uygulayıcısı hâkimler için kararını verdi. Ergenekon davasının görüldüğü 13. Ağır Ceza Mahkemesi’nin başkanı Köksal Şengün’ün özgürlüklerden ve hukuktan yana tavır koyması nedeniyle görevden alınmasının ardından başkanlığa getirilen Hasan Hüseyin Özese ile mahkeme üyeleri Hüsnü Çalmuk, Fatih Mehmet Uslu, Nejat Topal şu iki suçtan 21-22 yıl hapis cezasına çarptırıldı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - Zincirleme şekilde görevi kötüye kullanmak. - Terör maksadıyla zincirleme şekilde hürriyetten yoksun bırakmak. Bu kişiler FETÖ’den ayrıca yargılandı, yargılanıyor. Onu da izliyoruz. 12 Haziran 2007’de başlayan, 1 Temmuz 2019’da terör örgütü kapsamında yargılanan bütün sanıkların beraatıyla sonuçlanan Ergenekon davası tarihe akıldışı uygulamaların yaşandığı en vahşi süreçlerinden biri olarak geçti. Başkan Özese’nin hukuk fakültelerinde “Hukuk nasıl katledilir” dersine konu olacak t-onlarca uygulamasından birkaçını, tarihe not düşmek için aktaralım… Ağır ceza davalarında, sanıklar bir tanık getirilmesini sağlamışsa, mutlaka dinlenir. Yasanın emredici hükmü. Bu kapsamda bir tanık getirildi. Avukatlar dinlenilmesini talep etti. Özese başkan kürsüsünden şu karşılığı verdi: “Yasanın o maddesini uygulamama kararı aldık!” Heyet kendisini yasa koyucunun da üstünde yasaya karşı posta koyucu olarak görüyordu! Gizli tanık uygulaması Ergenekon’la başladı. Tanığın yüzü görünmüyor, özel bir odada buzlanarak kameraya veriliyor. Sesi metalikleştiriliyor. Tanımak mümkün değil. Hapisten çıkması nerdeyse olanaksız kişilerden seçiliyor. İstenilen sanığı suçlaması karşılığında özgürlük vaat ediliyor. Bir cümlesi bile yanlış çıkarsa ifadesi geçersiz oluyor. Başkan Özese... Bir gizli tanık önüne geleni suçlarken resmen saçmaladı. Özese maddi hataları düzelterek devam etti. O kadar yanlış şeyler söyledi ki biz tutuklu sanıklar artık gülmeye başladık. Özese araya girip şu kararı verdi: “Gizli tanığın hazır olmadığı görüldü. Hazırlandıktan sonra dinlenmesine karar verildi!” Ne söylemesi gerektiği tam öğretilememişti! *** Ergenekon adlı bir terör örgütü olmadığına dair MİT, Genelkurmay, Emniyet ve jandarmanın resmi yazılarına karşın mahkeme, böyle bir örgütün varlığına dayanarak cezalar verdi. Uzun duruşmaların sonunda tutukluluğa devamı da içeren mahkeme kararlarını genellikle heyet üyesi Sedat Sami Haşıloğlu okurdu. Tutukluluğa devam şu gerekçeye dayandırılırdı: “Delil durumu, dosya kapsamı ve yurtdışına kaçma ihtimali...” Birinde bağırdım: “Şu anda beni Kapıkule’ye götürüp ‘Türkiye’ye bir daha girmemek şartıyla özgürsün’ deseniz, kabul etmem. Bu gerekçeleri kaldırın...” Yargıtay, Fikret Seçen ve Zekeriya Öz’le birlikte Haşıloğlu’nun dosyasını ayırdı… Neden mi? Onlar şimdi kaçak!",https://www.cumhuriyet.com.tr/yazarlar/mustafa-balbay/hey-gidi-ergenekon-hakimleri-2222774
Mustafa Balbay,Çare demokrasi!,05 Haziran 2024 Çarşamba,"Dün, 2 Haziran’da yenilenen mini yerel seçimden 31 Mart’ın devamı çıktı, yorumu yaptığımız saatlerde Hakkâri’nin DEM Parti’den seçilen belediye başkanı Mehmet Sıddık Akış İçişleri Bakanlığı tarafından görevden alındı. Yerine kayyum atandı. Hakkâri Valisi Ali Çelik aynı zamanda belediye başkanlığını götürecek. Gelinen noktanın pek çok boyutu var. Her şeyden önce görevden almadan sonra kayyum atanması sadece belediye başkanını değil ona oy verenleri de cezalandırmak anlamına geliyor. Eğer alınan başkanın yerine Hakkâri Belediye Meclisi’nin bir başkan seçmesine olanak verilseydi, sürecin bir nebze hukuki işlediği ya da işleyebileceği yönünde düşünce oluşurdu. AKP sisteminde bu tür kararlar iki türlü; görevden alınınca yerine kayyum atananlar, yeni başkanın seçimi belediye meclisine bırakılanlar. Başkan terör suçlamasıyla görevden alındıysa kayyum atıyorum, değilse belediye meclisi seçsin demek, aynı suçlamanın hedefinde meclis de var demektir. *** Bir başka boyut zamanlama... Akış hakkındaki soruşturma 2014 yılında başlamış. 10 yıl boyunca “delil” biriktirilmiş. Bunlar bölgedeki hava durumu kadar doğal hale gelen “suçlar”. Akış hakkında sürdürülen soruşturmalardan bazıları davaya dönüştürüldü. Hakkâri Ağır Ceza Mahkemesi’ndeki son duruşmadan üç gün önce yukarıda özetlediğimiz karar alındı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu durum da kendi içinde iki boyutlu. Akış’ın görev yapamaz noktasında olduğuna mahkeme karar verse, başta vurguladığımız gibi en azından hukuki bir tartışma yürürdü. Kararı İçişleri Bakanlığı alınca ister istemez iktidar gölgesi düştü. Mahkemenin vereceği kararı İçişleri Bakanlığı bildiği için mi kayyuma gidildi. Ya da karar zaten verilmişti de mahkemeye sadece açıklamak mı kaldı? Tablo bize bütün bu akıldışı soruları sorduruyor. Akış’la ilgili gelişmeleri izlerken aklımıza ister istemez 31 Mart seçimlerinden hemen sonra seçimi kazanan Abdullah Zeydan geldi. 31 Mart’ta seçilen Zeydan hakkında 2 Nisan’da “Seçilemez, seçilse de mazbata verilemez, verilse de geri alınır” kararı duyurulmuştu. 4 Nisan’da da bunun tam tersi olmuş, Zeydan’a, “Al mazbatanı göreve başla” denmişti. İki ay sonra benzer adım farklı şekilde atılıyor. Başkentte Akış’ın durumunda 30’a yakın belediye başkanı olduğu konuşuluyor. İktidar çevreleri, “Terör örgütü tartışmalı isimleri bilerek aday göstertiyor. Sonrasında Türkiye’de demokrasi yok densin, gerilim olsun, diye” savunması yapıyor. Eğer böyle görüyorlarsa, belediye meclislerini devreye sokup bu “oyunu” bozsunlar! Çare demokrasiye inanmak, bu konuda samimi olmak, hukuk zemininden çıkmamak! 31 Mayıs’ta yazarımız, ağabeyimiz, işyeri hekimimiz, yaşamını umut üretmeye ve mücadele etmeye adamış Dr. Erdal Atabek’i kaybettik. Erdal ağabeyin pazartesi yazıları adeta Türkiye’nin sosyal hekimliği gibiydi. Tedavi edici, düşündürücü, yönlendirici, her türlü karamsarlıktan koruyucu... Ankara’ya gelişlerinde 3-4 çağrıyı birleştirir, kimseyi kırmamaya özen gösterirdi. Mücadeleci yanı hangi sözle anlatılır ki! Kimliğiydi. “Sözüm sanadır” diyerek hepimize seslendi. Heyecanlarını sabır süzgecinden geçirip paylaştı. “Ağaçlar ayakta ölür” sözünün tarifi gibi aramızdan ayrıldı. Umut ve mücadele yüklü bütün sözcüklerin başı sağ olsun! Tek tesellimiz, gittiği yerde yalnız değil!",https://www.cumhuriyet.com.tr/yazarlar/mustafa-balbay/care-demokrasi-2214053
Mustafa Balbay,Şahsıma mektuplar (22) Herkes ken-dine gelecek!,08 Haziran 2024 Cumartesi,"Geçen hafta sorunların üst üste geldiğini ama bunları alt alta koymasını bileceğimizi yazmıştım. Bu hafta tam da dediğim gibi oldu. Hâkkari’de kayyum ataması yapıp tamamen hukuki bir biçimde arkasının geleceğini söyledik. Böylece DEM Partilileri kendi dertleri ile baş başa bırakıp protesto gösterileri yapmalarının yolunu açtık. Onları terörist ilan edip CHP’ye bağladık mı erken genel seçimlere giden yolun bir kısmını döşemiş oluruz. Meral Hanım’la daha önce defalarca yaptığımız görüşmeleri aleni hale getirmeye karar verdik. Onu da Süleyman Soylu, Numan Kurtulmuş, Tuğrul Türkeş, Sinan Oğan gibi zamanla doğru yolu bulan üstün siyasetçiler katına almak üzereyiz. Karşıma geçip bana çok sert sözlerle saldıranları yanıma alıp karşıya saldırmalarını sağlamak en verimli işlerden biri! *** Bugün asıl sözünü etmek istediğim büyük adım, eğitimde kat ettiğimiz mesafe. Yola çıkarken dindar ve kindar nesil yetiştirme hedefimizi açık açık söylemiştik. Bu alanda istediğimiz kadar başarılı olamadık. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Milletime, kin besleme konusunda sürekli uyarıda bulunuyorum ama istediğim düzeyde olmuyor. Her türlü cemaate, tarikata bu yönde destekte bulunduk; onlar da tam kindar bir nesil oluşturamadılar. Ben diyorum kin. Milletim diyor sakin! Ben diyorum nefret. Milletim diyor şükret! Bunlar yüzlerce yıldır birlikte yaşamaya alışmışlar, bir türlü değiştiremiyoruz. Bizde çareler tükenir mi? Madem bu milletle olmuyor, biz de millet ithal ederiz dedik. Ettik. O kadar çok ettik ki! Zamanla baktık bunlarla da olmayacak. Sonunda çok köklü bir devrim yapalım; eğitim sistemini tümden değiştirelim dedik. Milli eğitim bakanımız hayli “tekin” bir kişi. Partimizin seçim sloganını başlık yaptık, Türkiye Yüzyılı Maarif Modeli dedik. Maarif diyelim ki ne yapmak istediğimiz daha iyi anlaşılsın. Dün modeli Türkiye’ye tanıttım. Planlama güzel, din eğitimine öteki bütün derslerin toplamından daha çok sayfa ayrılmış. Buna karşı çıkılacağını, ille de bilimsel eğitim diye tutturulacağını biliyoruz. Onları din düşmanı ilan edip bir taşla iki kuş vurmuş olacağız. Geçen gün talimatımız üzerine eğitimin ana damarı müftülükler çocukları mezarlığa götürdü. Yine laf eden çıktı. Yahu ölümü gösterip sıtmaya razı etmek değil mi mesele? Bundan daha iyi yapılır mı? *** Türkiye Yüzyılı Maarif Modeli’nde bütün yasakları kaldırıyoruz. Her şey serbest olacak. Evrim teorisine saldırmak serbest. Zaten okutmuyoruz ama belki kimilerinin aklına gelir diye bindirmek lazım. Neymiş; bilimsel araştırmalarda tek doğru olurmuş! Bak bak bağnazlığa bak. Ne demek tek doğru? Bırakın çocuklarımız istediği doğruyu seçsin! Ben bilim insanları kadar bağnaz görmedim. Yok bilimsel çalışmalar yapılıp doğrulanmış olan sonuçlar tartışılamazmış. Öyle şey mi olur? Bırakın sorgulasınlar. Sorgulayan gençlik öyle olmaz böyle olur! Bunun yanına partimizi “Türkiye’nin ortak aklı” ilan ettik. Bunun da anlamı şu: Herkes bizim aklımıza ortak olacak, böylece Türkiye’nin ortak aklı oluşmuş olacak. Son maarif modelinden çok umutluyum. Özlediğimiz dindar ve kindar nesle ancak böyle ulaşabiliriz. Böylece herkes ken-dine gelir!",https://www.cumhuriyet.com.tr/yazarlar/mustafa-balbay/sahsima-mektuplar-22-herkes-ken-dine-gelecek-2215068
Mustafa Balbay,FETÖ: ABD vermez AKP almaz!,06 Haziran 2024 Perşembe,"Fethullahçı Terör Örgütü (FETÖ) elebaşı bu kez sağlık durumu nedeniyle gündemde. Önce öldüğü iddia edildi. Sonra ölmediği, ABD içinde başka bir yere taşındığı haberleri geldi. Son olarak CNN muhabiri Yunus Paksoy, Pensilvanya’daki malum malikâne bölgesinde gerçeği ararken FETÖ mensubu tarafından saldırıya uğradı. Gazeteciye böyle bir saldırıda bulunmak Türkiye’de siyasal gücü olanın belki yapabileceği bir şey ama ABD’de zor. Demek ki kendisinde böyle bir güç görüyor. Saldırganın kendinden emin tavırları da ayrıca dikkat çekici. Bu olayın ardından FETÖ’nün durumu ayrıca merak konusu oldu. Yoksa Türkiye’ye iade mi edilecekti? Önceki akşam şöyle bir öneride bulunan televizyon programı editörleri de oldu: - FETÖ’nün Türkiye’ye iadesi konusunda biraz daha teyitli haberler gelirse görüşlerinizi paylaşır mısınız? Yanıtımız şu oldu: - Olabilir tabii ama görünen tabloda ABD FETÖ’yü vermez, AKP de FETÖ’yü almaz! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** ABD, FETÖ’yü hangi koşulda Türkiye’ye verir? Eğer, Türkiye’nin başına daha büyük belalar açacağına inanırsa, FETÖ de böyle bir rol yenilenmesine evet derse, olur! Zira FETÖ’nün 21 Mart 1999’da ABD’ye gidiş, oraya yerleşiş, ABD tarafından kullanılış nedenlerinde önemli bir değişiklik yok. FETÖ, 1980’lerden itibaren devlete sızmaya başladı. 1990’larda devlette yer etmeye başladı. 2000’lerin başında devlet kurumlarına ve yönetimlere yerleşmeye başladı. 12 Eylül 2010 anayasa değişikliği ile devleti ele geçirme fırsatını yakaladı. 15 Temmuz 2016’da gücünün tümünü kullanmadığı bir darbe girişimiyle hedef sakatlanmasına uğradı. 15 Temmuz sürecinin öncesinde FETÖ’nün “kadro” olarak tanımlanabilecek adamlarından yaklaşık 8 bini Türkiye’yi terk etmişti. Bu kadrolar şimdi dünyanın dört bir yanında temelde ABD destekli olarak varlığını sürdürüyor. Ankara’ya ulaşan bilgilere göre FETÖ dünyadaki nüfuz gücünün yüzde 90’ını koruyor. Maddi gücünün ise daha da arttığı yönünde değerlendirmeler var. FETÖ’nün 1990’larla birlikte hızlı yükselişinin başlıca nedeni Aralık 1991’de Sovyetler Birliği’nin çökmesinden sonra daha önce bu gücün etkisi altındaki İslam ülkelerinin ve Müslüman nüfusun ABD etkisine girmesini sağlamaktı. 84 yaşındaki FETÖ’nün hayatta olduğunu gösteren bir fotoğraf yayımlandı. Profilden çekilmiş fotoğrafta hayli bitkin görünüyordu. Ölümü halinde yerine büyük olasılıkla İsmail Büyükçelebi’nin, daha düşük olasılıkla Abdullah Aymaz’ın geleceği konuşuluyor. *** Ölümünden sonra örgütün varlığı devam eder mi? Bu sorunun yanıtı daha çok ABD’nin bölge ve dünya politikalarına bağlı. Görünür tabloda devam etme olasılığı daha yüksek. Emperyalizmin klasik bir özelliği vardır: Araç değiştirir, amaç değiştirmez! Amaç için FETÖ’den daha etkili olabilecek araçlar bulması mümkün. Belki de FETÖ’nün görünümünü değiştirerek başka bir şeymiş gibi göstermek de mümkün! Emperyalizm, bütün İslam coğrafyasında dini kullanarak sömürmenin tadına vardı, bırakmak istemiyor! Türkiye emperyalizmin bu hedeflerini kustu! Kabul etmedi. Hal böyle diye, hedeflerinden vazgeçerler mi? Az önce vurguladık. Vazgeçmezler! En az onlar kadar kararlı ve bilinçli olmak gerekiyor ki bu oyun bozulsun! Sonuç olarak ABD FETÖ’yü vermez, nasıl kullanıldığını açıklamasın diye... AKP FETÖ’yü istemez geçmişteki işbirliğini açıklamasın diye!",https://www.cumhuriyet.com.tr/yazarlar/mustafa-balbay/feto-abd-vermez-akp-almaz-2214360
Mustafa Balbay,Biat eden mi? Merak eden mi?,27 Haziran 2024 Perşembe,"Başlık, yazar arkadaşım Anooshirvan Miandji’nin Bilgi Yayınevi’nden çıkan Yapay Zekâ Kitabı’ndan. Anooshirvan, güncel tartışmaların başında gelen yapay zekâ konusunu insanlığın gelişimini de içine alan derin bir perspektifte, çok geniş bir açıdan ele alıyor. Teknolojik gelişimin önüne geçilemeyeceğini, bunu engellemeye girişmenin akıldışı olacağını vurguluyor, işin içine mutlaka ahlakı katmak gerektiğine dikkat çekiyor. Tarım devriminden Sanayi Devrimi’ne geçmişteki büyük değişimler nasıl toplumsal yaşamda dönüşüm yarattıysa yapay zekâ da öyle olacak. 18. yüzyılın ikinci yarısında hızla üretimin içine giren makine gücü kol gücünün yerini aldıysa bugün de beyin gücünün yerini önemli ölçüde iletişim devriminin son tacı olan yapay zekâ alacak. Yapay zekâ beynin yerini alacak ama kalbin yerini alabilir mi? Bu bambaşka bir yazı konusu. *** Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Geçtiğimiz aylarda Eskişehir’den Bursa’ya Anadolu illerindeki kitap fuarlarına birlikte gittiğimiz Anooshirvan’la sohbetlerimizde konu doğal olarak eğitim sistemine geliyordu. AKP’nin dokuzuncu Milli Eğitim Bakanı Yusuf Tekin’in gündemine baktığımızda sözünü ettiğimiz konular ne yazık ki üst sıralarda değil. Hatta tam tersi! Başlıkta vurguladığımız gibi merak edenden çok biat eden kuşaklar yetiştirilmek isteniyor. Biz Türkler tarım devrimini yakaladık. Hatta yapanların içindeyiz. Eti kurutarak saklamak, sütten yoğurt yapmak atalarımızın buluşuydu. Yoğurt o yüzden bütün dillerde yoğurt. Bunun devamında bozkır imparatorlukları kurduk. Sanayi Devrimi’ni ıskaladık. Yüzlerce yıllık çırpınışımızın nedeni de bu. Zira başlangıçta geri kaldınız mı sonradan yetişmeye çalışsanız bile, erken yol alanlar yetiştiğiniz yerin çoktan ötesine gitmiş oluyor. İşte iletişim devriminin içindeyiz. 20. yüzyılın son çeyreğinde elektronik postanın başlamasıyla, insanlık tarihinde ilk kez kişi, bir toprak parçasına bağlı olmadan iletişim adresine sahip oldu. Oradan yapay zekâya geldik. Yazının bulunuşu kadar önemli bir evrenin içindeyiz. Çocuklarımızı bu evreye hazırlayacağımıza, bakanlık onlara nasıl bir biçim vereceğine kafa yoruyor. Eğitim için yapılan en güzel tariflerden biri şudur: Eğitim, eşittir öğretmen! Bakan Tekin bayramlık ağzını açtı, şöyle dedi: “Bugün Türkiye’de 80 kişiden biri öğretmen. Dünyada devlet tarafından bu kadar çok fonlanan öğretmen yok!” Bir bakan öğretmene “fonlanan kişi” gözüyle baktıktan sonra işin içinden yapay zekâ bile çıkamaz! *** Yeniden başlığa dönersek... Eğitimde en temel ikilem şudur: Öğrencilere ne düşünmesi gerektiği mi öğretilecek nasıl düşünmesi gerektiği mi öğretilecek? Tekin’de vücut bulan AKP iktidarının anlayışı ağırlıklı olarak ne düşünmesi gerektiğinden yana. Hangi düşüncelere sahip olması gerektiğini ezberlet, rahat et! Oysa insanlığın gelişimi, nasıl düşünmesi gerektiğini öğrenen kuşaklarla oldu! Soran, sorgulayan, merak eden kuşaklarla oldu. Susan, ezberleyen, biat eden kuşaklarla olmadı. Anooshirvan anlatıyor: Uçak icat edilince kilisede bir grup karşı çıkmış. “Allah bizim uçmamızı isteseydi kanatlı yaratırdı” demiş. Aklı sınırlamaya kalkan her hareket bağnazlıktır, önünde sonunda yenilmiştir. Ancak maliyeti çok olmuştur. İletişim çağını bu müfredatla yakalamamız mümkün değil. Bir beka sorunu varsa o da eğitimdir.",https://www.cumhuriyet.com.tr/yazarlar/mustafa-balbay/biat-eden-mi-merak-eden-mi-2221076
Mustafa Balbay,İsyan ediyorum!,26 Haziran 2024 Çarşamba,"Şimşek-Karatepe görüşmesinden sonra başlayan tartışmalar öncelikle şunu gösterdi: Ekonomi önlenemez, örtülemez, ikinci plana itilemez bir şekilde gündemin birinci sırasına yerleşti. 2024 seçimlerine dek, bir şekilde ekonominin önüne başka gündemler koymayı başaran Saray artık bunu yapamıyor. 31 Mart’taki temel belirleyici de bu oldu. Cumhuriyet tarihi boyunca yaşanan krizler genellikle o yılla anılır. 1995 krizi, 2001 krizi gibi. Bugün ise 2018’de başlayan kriz sekiz yıldır kesintisiz biçimde devam ediyor. İktidarın kriz haberleri ve tepkileriyle baş etme yöntemi şöyle: Durumun kötü olduğunu söyleyenlere çıkışıyor, “Bozgunculuk yapmayın” diyor. Bir süre sonra ilan ediyor: “En kötü, geride kaldı.” Halbuki daha kötüsü ileride! Dün bu köşede, Şimşek’in değil CHP’yi, AKP’yi bile dinlemeyeceğini vurgulamıştık. Aynı gün hem Şimşek kendi açıklamalarıyla hem de AKP’li Hamza Dağ’ın “Asgari ücrette kuruş artış yok” sözleriyle bu saptama doğrulanmış oldu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Çünkü Şimşek, Türkiye’den sorumlu IMF özel temsilcisi! *** Krizin üstüne bir de vergi konduracaklar. Türkiye’de vergi sisteminin temeli şudur: Vereni mahvet, vermeyeni affet! Ekonominin yüzde 40’ı kayıt dışı. Bu sıfır vergi demek. Bununla mücadele etmek yerine vergiyi verenden daha fazla vergi almak istiyorlar. Çünkü bu daha kolay. Vergi özünde bir zor alımdır. O nedenle tarih boyunca olabildiğince adaletli olması sağlanmıştır ki veren bir nebze gönüllü olsun. Mısır’ın firavunları bile üreticiden vergi alırken şöyle bir yöntem geliştirdiler: Nil Irmağı kıyısına belli aralıklarla kuyular açtılar. O kuyuların su seviyesine göre üretim tahmini yapıp vergi aldılar. Bugün Avrupa ülkelerinde vergi dozu biraz artarsa buna, “Timur vergisi” diyenler olur. Timur herkesten vergi alırdı ama bugünün Saraylısı kadar insafsız değildi. Timur’un Kanunnamesinde şöyle der: - Halkın perişan olması, hazinenin de harap olması demektir. Vergi alırken mutlaka denge gözetilsin. - Halk mahsulü kaldırmadan kesinlikle vergi alınmasın. - Vergi üçe bölünsün. - Çiftçi üretemedim derse ona tarım aleti verilsin. Ertesi yıl vergi istenmesin. - Yeni arazi açandan, ağaç dikenden iki yıl vergi alınmasın. Üçüncü yıl kendi isteğine bırakılsın. Timur deyince aklımıza ilk Nasrettin Hoca ve filler geliyor ama yukarıda aktardıklarımız da tarihsel bir gerçeklik. *** Karatepe önceki gün Şimşek görüşmesini aktarırken şu notları da aldık: - Vergi cennetlerinin listesini sormuş, yanıt alamamış. - 406 maddelik enflasyon sepetinin açıklanmasını istemiş, yanıt alamamış. - Ödeme garantili alanların kriz gerçeği ışığında yeniden gözden geçirilmesini istemiş, yanıt alamamış. - Gündemdeki vergi taslağı hakkında bilgi edinmek istemiş, yanıt alamamış. İşte bu Şimşek’e şu ad veriliyor: Rasyonel politikalar uygulayıcısı! Halka acı ilaçta ısrar ediyor. Yoksa bu ilaç kortizon mu? Olmaz böyle şey! Ben buna isyan ediyorum! Yukarıda aktardık, en gaddar yöneticiler bile halkına zulmetmiştir ama vergi zulmü yapmamıştır. Kaldı ki bugünkü anlamda parlamento, İngiliz halkının keyfi vergiler koyan krala karşı çıkması, devamında da “Vergilerimiz nereye gidiyor” sorusuna yanıt bulmak için bir komisyon kurulmasıyla doğmuştur. Bugün bütçeyi Saray yapıyor, parlamento virgülüne dokunamıyor. Denetim sıfırlanmış. Bunun üstüne vergi bildirmek istiyorlar. Hangi yöntemle? Rasyonel politikalarla... Hadi oradan!",https://www.cumhuriyet.com.tr/yazarlar/mustafa-balbay/isyan-ediyorum-2220707
Mustafa Balbay,Özel’in yolu nereye çıkar?,13 Haziran 2024 Perşembe,"Erdoğan-Özel ikinci görüşmesi, 2 Mayıs’taki birinci buluşmanın devamı olarak CHP Genel Merkezi’nde gerçekleşti. Üçüncü görüşme için de şimdiden tarih verildi: 20 Temmuz’da KKTC’de Barış Harekâtı’nın 50. yılında. Görünüşe bakılırsa herkes memnun! Bu kez de vitrinsel kısım öne çıktı. İkramlardan karşılama görüntülerine kadar her şey “haber” değeri taşıdı. Siyaset için “araç” olarak değerlendirilebilecek “diyalog” fiilen “amaç” konumuna geldi. Bunca yıldır kutuplaşmanın yaşandığı bir ortamda diyalog zemininin oluşması elbette haberdir. Ancak bunun zemin olmaktan çıkıp siyaset yapma biçimi haline gelmesi, işin özünü değiştirir. Çinlilerin düşünme sisteminde şöyle bir gelenek var: Bir olaya yüzde 100 iyi ya da kötü demiyorlar, oransal yorum yapıyorlar. “Yüzde 70 iyi, yüzde 30 kötü” gibi. Biz de ikinci görüşmenin ardından bu temelle yaklaşalım. *** Erdoğan açısından görünümü cumartesi günü “şahsıma mektuplar”da paylaşırız. Bugünü CHP tarafına ayıralım... Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Her şey bir yana Antalya Kepez Belediye Başkanı Mesut Kocagöz’ün iki liderin görüşmesi sırasında serbest bırakılması çok şey anlatıyor. Keşke bu kadar kör kör parmağım gözüne yapmasalardı! Öyle anlaşılıyor ki Kocagöz’ün serbest bırakılacağı haberi görüşmenin başında CHP Genel Merkezi’ne ulaştırıldı. Belki hâkimin daha sonra haberi oldu! Kocagöz’ün hukuksal nedenlerle değil, siyasal nedenlerle tutuklandığı ancak bu şekilde tarif edilebilirdi! Özel’in kamuoyu ile de paylaştığı ülkenin temel sorunlarını Erdoğan’ın yüzüne de söylediği aşikâr. Erdoğan’ın da buna karşılık yeni anayasa diye tutturduğu anlaşılıyor. Görüşme öncesindeki yazımızda vurgulamıştık; elbette Özel ve CHP’nin genel merkez kadroları Erdoğan’ın nasıl bir yol haritası çizdiğinin farkındadır. Buna karşılık Özel’in de her şeyi göze alarak yeni bir siyaset tutturduğu söylenebilir. Özel’in son bir yılını özetleyelim: - 3 Haziran 2023’te CHP’nin grup başkanı oldu. O günün genel başkanı Kemal Kılıçdaroğlu milletvekili olmadığı için Meclis grubunun başında bir milletvekilinin olması gerekiyordu. - 15 Eylül 2023’te genel başkan adaylığını açıkladı. - 4-5 Kasım 2023’teki CHP kurultayında partinin 8. genel başkanı oldu. - 31 Mart 2024 seçimlerinde genel başkanlıktan öte liderliğini kanıtladı. Bu sıralamaya şunu ekleyebiliriz: - 2 Mayıs-11 Haziran 2024, Erdoğan’la görüşmelerle birlikte “devlet adamı” kimliğine çıkma yoluna girdi. *** Son günlerde yolda önümüzü kesenlerin ilk iki gündemi ekonomi ve Erdoğan-Özel görüşmesi... Özel açısından yolun devamı nereye çıkar? İktidar medyasının görüşmeyi manşete taşıyıp, Özel’e özel övgüler sıralamasının altını çizip sorunun bize göre yanıtlarını paylaşalım… Özel, bu diyaloğu mutlaklaştırmaz, sadece siyaset yapma biçiminin bir rengi olarak görüp ana ekseni iktidar değişikliğine oturtursa kendisini ve partisini büyütür. Bu diyaloglar sayesinde “çözülmüş” olan kimi sorunlardan pay çıkarıp, her diyalogda birkaç sorunu çözme iklimine girerse fiilen iktidar yapısının bir parçası görünümüne düşer. Bu CHP’yi ve Özel’i küçültür. Diyalog sihirli bir sözcüktür. Karşı çıkmak toplumda soğuk karşılanabilir. Bu bağlamda elbette görüşülür. Eczacı Özgür Özel bunun dozunu iyi ayarlamak zorunda. Aksi halde AKP, CHP’nin üstüne yıkılır!",https://www.cumhuriyet.com.tr/yazarlar/mustafa-balbay/ozelin-yolu-nereye-cikar-2216829
Mustafa Balbay,Kol mesafesi!,11 Haziran 2024 Salı,"Son anda bir değişiklik olmazsa AKP genel başkanı ve Cumhurbaşkanı Erdoğan’la CHP Genel Başkanı Özel bugün saat 16.00’da CHP Genel Merkezi’nde ikinci kez baş başa, şahitli olarak görüşecek. Önce genel doğrunun altını çizelim; diyalog iyidir! Siyasi tarihimiz, diyalogsuzluklar tarihidir. Demirel’le Ecevit birbirinin adını bile ağzına almamayı, “hükümetin başı”, “muhalefetin başı” gibi hitapları tercih etti. Tansu Çiller’le Mesut Yılmaz aynı tabana seslenen karşıt liderler gibiydi. Erbakan, Erdoğan’a küs öldü! Ne olursa olsun görüşebilmek, konuşabilmek gerekir. Türkiye her türlü kutuplaşmadan çok çekti. Güzel bir Balkan atasözü vardır: Kardeşe kardeş demeyen, yabancıya efendi der! Özel’in Erdoğan’ı karşılarken şekilsel konulara da özendiği, “Cumhurbaşkanlığı makamı”na karşılık gelen bir hazırlık yaptığı konuşuluyor. Bu da diyaloğun bir parçası olarak değerlendirilebilir. Hürmet, edileni değil, edeni yüceltir! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Biz de yazının peşrev kısmını burada kesip diyaloğun içine gelelim. Özel, 31 Mart seçimlerinden başarıyla çıkmış olmanın özgüveni ile yeni bir süreç örüyor. Her genel başkanın liderlik edişi ayrıdır. Bu bağlamda, Erdoğan’la sürdürülecek diyaloğun CHP’nin gücünü artıracağını, ilk genel seçimlerde partinin genel iktidarı da alacağını düşünüyor. Anadolu’da “CHP’ye değil oy vermek selam vermek bile caiz değildir” diye bakanları etkileyeceği kanısında. Bunun üstüne bir de diyalog sonrası gündemdeki kimi sorunların çözümüyle ilgili adımlar atılırsa, CHP açısından son derece verimli bir süreç! Erdoğan nasıl bakıyor? Öncelikle 31 Mart’ı ikinci plana itmesi, “Ülkeyi AKP yönetiyor” algısının önde olması bakımından tabii ki olumlu görüyor. Kim görmez! Tarihin akışı değişmiş, toplumdaki “AKP gitmez” algısı gitmiş! Saray, 31 Mart’ın değerini düşürmek için elbette diyalog dahil her şeyi yapacaktır. Hatta kimi kronikleşmiş sorunları “CHP istiyor diye” çözmüş görüntüsü de verecektir. Ancak bu “çözümün” gerçekten çözüm olup olmadığını iyi irdelemek gerekir. İktidarın yarı ve tam resmi yayın organlarında CHP’nin mutlaka çözülmeli dediği çok şey konuşuluyor. Bunun yanına emekçilere bir parmak bal da olabileceği gündemde. CHP, bu türden birkaç görüntüsel adımı “Biz çözdük” diye bakıp siyasetini bunun üzerine oturtursa, kutuplaşma gider ama yerine “uydulaşma” gelir. Türkiye’nin sorunları o kadar derinleşti ki “diyalog eseri birkaç çözüm” yaşadığımız olumsuzları katmerleştirir. *** Erdoğan şu aşamada CHP’yi kol mesafesinde tutmak istiyor. Kolu uzatır el de sıkarsınız, eli yumruk da yaparsınız! Erdoğan’ın kayyumdan müfredata öteki alanlardaki adımlarına bakınca CHP ile diyalog, CHP’nin hedefleri açısından havada kalıyor. Erdoğan’ın yakın geçmişte seçimler öncesi yaptıklarını anımsayınca... Kendi belirleyeceği bir gelecekte CHP’nin kabul edemeyeceği bir adım atması... Bu nedenle CHP’nin diyaloğu kesmesi... Ardından seçim ikliminin başlaması noktasında Erdoğan’ın şu tür meydan konuşmaları yapması şaşırtıcı olmaz: - Cehape zihniyeti diyalog miyalog yapamaz... Bakın işte, kaçtılar! Bunlar böyledir! Bizim aklımıza gelen elbet Özgür Özel’in de aklındadır... CHP’de diyalogdan yana olanlar-olmayanlar gibi bir ikileme gerek yok. Asıl olan ana hedefe, iktidarla diyaloğu değil, iktidar değişikliğini koymak!",https://www.cumhuriyet.com.tr/yazarlar/mustafa-balbay/kol-mesafesi-2216052
Mustafa Balbay,"GAP, 7 küpeli gelindi!",19 Haziran 2024 Çarşamba,"1982 yazıydı. İzmir Enternasyonal Fuarı’nın etkisinin yüksek olduğu günlerdi. Dünyanın önde gelen bütün ülkeleri geldikleri noktayı gösteren büyüklük yarışına girerdi. Fuar Türkiye içinde de büyük bir vitrindi. Bakanlıklar, genel müdürlükler pavyonlarını projelerinin gösterimiyle süslerdi. Meslekte ikinci yılımdı. Fuar, iletişim fakültesinin devamı gibiydi. Gördüğüm her yeni proje haber! Bütün bunların arasında “GAP” başlığını gördüm. Hemen altında şu yazılıydı: Güneydoğu Anadolu Projesi... Türkiye’nin en büyük hayali! Girdim; 1974’te su toplamaya başlamış Keban Barajı’nın insan boyunda fotoğrafı karşıladı beni. Broşürlere baktım, inanamadım! Ülkemizin topraklarından doğan Fırat ve Dicle üzerinde 22 baraj olacak. Türkiye’nin bütün sulamalı tarım alanlarının yarısına yakınına sahip olacak. Şanlıurfa’dan Gaziantep’e, Adıyaman’dan Diyarbakır’a dokuz bölge ilini kapsayacak. Feodal yapı değişecek, yeni bir yaşam gelecek. *** Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 1970’lerden 1990’lı yıllara dek dönemin sık başbakanlığını yapan, 17 Haziran’da dokuzuncu ölüm yıldönümünde andığımız Süleyman Demirel, “GAP’ı gaptırmam” diyerek projenin her aşamasında var olmaya çalıştı. O dönem GAP’a “7 küpeli gelin” adı verildi. Demirel ömrünün son yıllarında, ciğerlerinin su toplaması sonucu hastaneye yattığında o halde bile durumunu şöyle anlatmıştı: “Bunca yıl barajlar dolsun diye su topladım. Su geldi ciğerlerime doldu!” Bugünkü kuşaklara GAP deyince muhtemel çoğunun aklına ilk tekstil markası gelecek. Göğsünde GAP yazılı kaç giysisi olduğunu anımsamaya çalışacak. Oysa GAP, Türkiye’nin üzerine giyebileceği en güzel elbiselerden biriydi. En büyüğüydü. AKP iktidarının ülkenin değerlerini artırmaktan çok satmayı icraat sayan tutumundan GAP da payını aldı. Proje büyük ölçüde dalgalanmaya bırakıldı. TRT, henüz Tayyip Radyo Televizyonu değilken 1989’da TRT-GAP kuruldu. Sadece GAP’taki gelişmeler, hedefler duyurulurdu. AKP kanalı önce etkisizleştirdi, 2015’te de kapattı. Dün genel bir arşiv taraması yaptık. En son Veysel Eroğlu tarım ve orman bakanı iken “GAP 2019’da bitecek” demiş! Başka bitiş tarihi veren yok! Terör örgütü GAP projelerinin yoğun sürdüğü dönemde baskınlar düzenledi, mühendisleri kaçırdı. Projeyi etkiledi ama herhalde TRT-GAP’ı da PKK kapattırmadı! *** Fikret Otyam’ın Gide Gide, Topraksızlar, Oy Fırat Asi Fırat eserlerinde bölgenin suya hasreti o kadar yakıcı anlatılır ki. 1960’lar, Otyam bir Şanlıurfa köyünde... Su istiyor. Testiden bir bardak doldurup veriyorlar. Bardağın dibinde biraz toz var. Suyu içiyor, dibine bir parmak kala toprağa fırlatıyor. Bütün köylüler topraktaki su damlacıklarına bakıyor! Atatürk’ün 1930’larda ilk hayalini kurduğu GAP tamamlanmış olsaydı, büyük olasılıkla bölgede kan değil, bereket akacaktı. Daha büyük düşünülüp Suriye de işin içine katılsaydı, sınırda önce mayınlı arazi, bugün 7 metrelik duvar değil, su kanalları olacaktı. Bugünkü düzensiz göç sorunu hiç olmayacaktı. Avrupa ülkeleri birbirini acımasızca öldürdüğü İkinci Dünya Savaşı’ndan sonra önce Demir Çelik Birliği’ni, sonra Avrupa Ekonomik Topluluğu’nu, ardından Avrupa Topluluğu’nu, en son Avrupa Birliği’ni kurmadı mı? Biz neden yapamayalım? Önce hayalini kurmak gerek! Yazı aramızda bir bayram kararı aldık. Biz burada GAP’ın fikir ırgatı olacağız!",https://www.cumhuriyet.com.tr/yazarlar/mustafa-balbay/gap-7-kupeli-gelindi-2218623
Mustafa Balbay,Bahardan sonra,04 Haziran 2024 Salı,"2 Haziran’da yenilenen ilçe-belde seçimleri 31 Mart sürecinin devam ettiğini gösteriyor. Başlıca merak edilen Kayseri’nin Pınarbaşı ilçesiydi. CHP seçimi bu kez tartışma götürmeyecek biçimde kazandı. CHP açısından bahar devam ediyor... Doğadan gidersek bahardan sonra beklenen bereketli bir yazdır. Ağaçların baharda çiçeğe duran dalları devamında meyveye durur. 31 Mart’ın üzerinden iki ay geçti. Bu zaman diliminde siyasetin yeniden şekilleneceği de ortaya çıktı. CHP açısından bakarsak ana hedefin iktidar olduğu yeni bir yapılanma var... Genel Başkan Özgür Özel’le görüşmemizi pazar günü paylaştık. Genel siyaset için önerdiği “normalleşme”nin CHP için de geçerli olduğunu vurguladıktan sonra atılacak adımları saydı. Çağın bütün gereklerini CHP’nin iç işleyişine taşımak diye özetleyebileceğimiz bu adımları köklü partilerde uygulamak hayli zordur. Ancak önseçim zor değildir. CHP’nin kültürüne de uygundur! *** Önümüzdeki genel seçimlere giden yolun üç çatallı olduğunu yeri geldikçe vurgulayıp hangi olasılığın öne çıktığını gerçekçi biçimde paylaşacağız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Birinci yol; CHP’nin bahardan sonra meyveye durması, topluma iktidar olma gücünü göstermesi. CHP’deki değişim, “Bu parti Türkiye’yi de değiştirebilir mi” sorusunu sordurdu. Bu sorunun diri kalması, CHP’nin sürekli yanıtlar üretmesi gerekli. İkinci yol; Erdoğan’ın AKP’yi allayıp pullaması, “Biz o kadar çok, o kadar güzel değiştik ki bildiğiniz gibi değil” şarkısını halkın diline sokması ve iktidarını sürdürmesi. Bu olasılığı dile getirdiğimizde AKP’nin Kızılcahamam toplantıları yapılmamıştı. Geçen hafta sonu Erdoğan liderliğinde ve tek belirleyiciliğinde yapılan değerlendirme toplantısında bunun izleri vardı. Erdoğan “Aklınızı kendinize saklayın”dan, “ortak akıl”a gelmiş. Kızılcahamam’ın sloganı buydu: Türkiye’nin ortak aklı! Türkiye’nin haline bakınca sormadan edemiyoruz: Bugüne kadar aklınız neredeydi? Üçüncü yol; yeni bir arayışın öne çıkması. Bu yol şimdilik görünmüyor. 31 Mart sürecini Meral Akşener’in en yakını olarak yaşayan Müsavat Dervişoğlu’nun demeçlerinden eskimeyen sağ siyasetçilerin arayışlarına kadar bu tarafta yol üretecek esinti yok. *** Eğer bir parti için Anadolu’da, “Bunlar iktidara geliyor” havası oluşursa, o parti gelir. Kimse engelleyemez. Bunun tersi de yaşanmıştır. İktidardaki bir parti için, “bunlar gidici” havası yerleşmeye başlarsa o partiyi kimse iktidarda tutamaz. Birinci örnek CHP’ye yakın duruyor. İkinci örnek AKP’ye... CHP’nin bahardan sonra bereket havası estirmesi pek çok etmenin bir araya gelmesiyle oluşabilir. Başlıca önemli etmen belediyeler. Özgür Özel bunun ayırdında. Türkiye Belediyeler Birliği yönetiminin sorunsuz çözülmesi, önde gelen tüm başkanlara yeni sorumluluklar verilmesi gelecek açısından umut yüklü. İstanbul Planlama Ajansı’nın (İPA) benzerinin Ege ve Akdeniz’de de kurulması, tüm belediyelerle iletişimin bilgi ve hedef alışverişini içermesi sonuçları olacak adımlar. Öteki konu iç bütünlük... 4-5 Kasım kurultayı sonrasında sormuştuk: Kemal Kılıçdaroğlu bir “bilen” mi, bir “bölen” mi bir “bilenen” mi olacak? Bu yazıdan sonraki görüşmemizde “Beni bunlarla tanımlamayın” demişti. Ancak son değerlendirmeleri şuraya oturuyor: - Kemal Bey bir “belirleyen” olmak istiyor! Bu ayrı bir yazı konusu ama Kemal Bey’in bahardan sonra bereket isteyeceğinden eminiz!",https://www.cumhuriyet.com.tr/yazarlar/mustafa-balbay/bahardan-sonra-2213631
Mustafa Balbay,AB ruhu çökerken!,12 Haziran 2024 Çarşamba,"Göç tarihin motorudur. İnsanlık tarihi bir yanıyla göçler tarihidir. Şu an yeryüzündeki bütün kıtaların kaderi göçlerle değişmiştir. Konunun güncel yanı Avrupa Parlamentosu’nun (AP) son seçiminde kimse tarafından saklanamayacak boyuta geldi. Avrupa ülkelerinin buna ilişkin karşılaştıkları sorunları tek tek kendi içinde çözmeye girişmesi artık “çözüm” değil. Daha derin bakıldığında şu söylenebilir: Yeni dünya düzensizliği neden, göç sonuç! Her bakımdan düzensiz, kuralların zamana, mekâna, muhataba göre değiştiği bir dünyada yaşıyoruz. Genel anlamda tüm insanlığı kucaklayacak küresel değerler çöktü. Bu değerlerden kalıntılar olsa bile bunu taşıyacak liderler yok. Kim taşıyacak? Biden mı Trump mı? Macron mu Scholz mu? Putin mi Şi mi? Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Geçiniz... *** Konumuza dönersek... Özellikle lokomotif işlevi gören AB üyesi ülkelerin hemen tümünde aşırı sağ partiler önemli güç elde ettiler. Şu tanım abartı olmaz: AB ruhu çöktü! Uzak geçmişi bir yana Doğu Bloku’nun sona ermesinden sonra 1993’te ortaya atılan Kopenhag Kriterleri ile Sovyetler Birliği sürecinde dağılan Avrupa ülkelerinin hemen, derhal, “Rusya toparlanmadan” AB’ye tam üye yapılması hedeflendi. Adım adım gerçekleştirildi. O gün 15 olan üye sayısı 27’ye çıktı. Buna paralel olarak aynı ülkeler NATO’ya da alındı. AB zamanla kendi ordusunu kuracak, cumhurbaşkanını seçecek ve gerçek bir Avrupa’nın birliği oluşacaktı. Bunlar olmadığı gibi AB kendi içinde üç sınıflı katara döndü. Almanya, Fransa gibi birinci sınıf vagondakiler, İspanya, Portekiz, Yunanistan gibi ikinci sınıftakiler, Bulgaristan, Romanya gibi üçüncü sınıftakiler... Bütün bunların üstüne birinci sınıf vagondakilerin tümünü içine alan bir göçmen sorunu eklendi. Türkiye’yi de pek çok boyutuyla bağlayan bu sorun AB yurttaşları açısından öyle yakıcı ki şöyle özetleyebiliriz: Almanya’daki bir otomotiv fabrikasında çalışan işçinin hümanist bir sosyal demokrat olmasıyla, işinin tehlikeye girmesinden, ülkesinin yaşam değerlerinin erozyona uğramasından endişe duyup aşırı sağcı olması arasında çok ince bir çizgi var. Son seçimler o ince çizginin darmadağın olduğunu gösteriyor. Söz konusu ülkelerin tabanlarındaki aşırı sağa kayışın doğurduğu partiler, gerekirse güç kullanarak “Avrupalı olmayanları”ı kıtanın dışına atmaktan söz ediyorlar. Bu tablo AB ruhunun çökmesinden öte, Avrupa ruhundaki geçmişte hatırlanmak istenmeyen zaman dilimlerini de akla getiriyor. *** Türkiye boyutuna gelince... AB’ye tam üyeliğe aday olmaktan emekli olduk! Bunun yerine AB’nin göçmen deposu olduk! AB, Türkiye ile ilişkilerine artık bu açıdan bakıyor. Öyle ki Yunanistan başbakanından Almanya başbakanına kadar Türkiye’nin önemine bu yanıyla vurgu yapmaktan çekinmiyorlar. Mustafa Kemal Atatürk, Cumhuriyetin kuruluşundan sonra Türkiye’nin etrafında bir barış halkasının kaçınılmaz olduğu gerçeğinden hareket ederek doğuda Afganistan, İran ve Irak’la Sadabat Paktı’nı, batıda Yunanistan, Yugoslavya ve Romanya ile Balkan Antantı’nı kurdu. İçinde bulunduğumuz durum ne kadar iç karatıcı olursa olsun komşu ülkelerle yeniden bir barış halkası örmeyi hedeflemek zorundayız. Örmezsek küresel aktörler bizim başımıza komşuların kanlı ipleriyle çorap örecek. Somuta indirmek gerekirse; Suriyeliler konusunu Brüksel’den para alarak değil, Şam’la diyalog kurarak çözebiliriz!",https://www.cumhuriyet.com.tr/yazarlar/mustafa-balbay/ab-ruhu-cokerken-2216452
Mustafa Balbay,Şahsıma mektuplar (24) Şimşek’le çakacağım!,22 Haziran 2024 Cumartesi,"Bayramın hemen arkasından şahsım ekonomisi için renkli günler başlıyor. Bir yandan millete kemer sıktırıp semer vuracağız bir yandan da bana muhalefetin ekonomi uzmanlarıyla Mehmet Şimşek’i buluşturacağız. Müthiş bir denklem olacak. Bu denklemi de oturttum mu her şeyi oturttum demektir. Şahsımın sekreter bakanlarıyla Özgür Özel beyefendinin gölge bakanları arasındaki buluşmaların en önemlisi Şimşek’le olacak. Fikir şahsımdan çıktı. Mademki ekonomiyi düzeltmek için formülleriniz var, Şimşek’le görüşün dedim. Hemen olur dediler. Bütün mesele CHP’yi alacağımız sert önlemlerin parçası olarak tutmak. *** Uluslararası sermayenin özel temsilcisi, affedersiniz ekonomi sekreteri, yok yahu neydi bizim Şimşek’in unvanı? Hah tamam İngiliz Mehmet... Yok ya... Bunu kendi aramızda söylüyorduk! Buldum, Maliye Bakanı Şimşek’e yol haritasını verdim. Dedim ki: Biiir-Alınması gereken önlemlerin hepsini söyle. Hani şu acı reçete dedikleri ne varsa. İkiii-Onlar ne öneriyorsa dikkatle dinle. Not et, ne derlerse “Olabilir” de. Üüüç-Gerçek durumu atlat, ekonominin ne halde olduğunu görsünler. Tabii şaşırdı. Bu görüşmenin ne işe yarayacağını pek anlamadı. Tane tane anlattım: - Bak Mehmet, bu yaz her şeye vergi koyacağız. Yaz olduğu için sıcaklık arttıkça, sıcaklık derecesi yüksekliğinde yaz vergisi alacağız. Kışın da sıcaklık düştükçe yazdan kışa kaç derece düşmüşse o oranda vergi alacağız. - CHP ileride bunlara laf edince “Hepiniz oradaydınız be” diyeceğiz. - CHP’nin istediği maddelerden bizi çok acıtmayacak bir iki maddeyi de hayata geçireceğiz. - Yeni önlemler gerektiğinde onların içine CHP’nin istediklerini de ekleyeceğiz. Millet yandım Allah dedikçe “Bu kararların arkasında CHP de var” diyeceğiz. - CHP, bunların hepsi değil, bir kısmı benim istediğim demeye kalktı mı “Sen de ne istediğini, ne dediğini bilmiyorsun. Bugün bu haldesin yarın devlet yönetimine gelince hiçbir şey yapamazsın” diyeceğiz. Tabii bunu şahsım değil de etrafımdan birine söyletiriz. - Bütün bunlara rağmen ekonomi düzlüğe çıkmazsa söyleyeceğimiz hazır, “CHP’yi dinledin, böyle oldu”! Mehmet Şimşek beni dinlerken ağzı açık kaldı. “Ben paradan anlarım, sen siyasetten” dedi. Hemen müdahale ettim: “Paradan ben de anlarım! Bunca yıl fakirden alıp zengine vermek. Her şeyi satıp paraya çevirmek kolay iş mi?” İktidara geldiğimizde ilk işimiz “Nereden buldun” yasasını kaldırmak oldu. Yerine şunu getirdik: Nereden buldunsa buldun! Şimdi o yasayı yeniden getireceğim ama kime uygulamalı ona bakıyorum! *** Elbette Özgür Özel kardeşimin de en az bizim kadar akıllı olduğunu hesaba katmak lazım. Onun genel başkanlığını öne çıkarıp sivriltirken dikkatli olmak lazım. Ekrem’i etkisizleştirmenin Özgür’ün de işine geleceğini çaktırmadan işlemek lazım. Ekrem’le ilgili davalar kamuoyunda kabul görmedi. Başka ne yapabiliriz, arkadaşlar araştırıyor. Meclis grubuna baktırdım, “CHP içinde çatlak var” dedirteceğimiz kimi emareler var! Orada bir çatlak bulamazsak çatlarım! Ekonomi benim işim derken elbette bir bildiğimiz var. En akıllı insan başkalarının aklını kullanan insandır. CHP’nin aklını da işime kattım mı tamam! Karşımda hiçbir akıl kalmamalı! Bütün akılları etrafımda dizeceğim. Sonrası denizde çakıl şahsımda akıl! Önümüzdeki hafta Şimşek’le çakacağım!",https://www.cumhuriyet.com.tr/yazarlar/mustafa-balbay/sahsima-mektuplar-24-simsekle-cakacagim-2219367
Mustafa Balbay,Paratoner Şimşek!,25 Haziran 2024 Salı,"AKP’nin Maliye Bakanı Mehmet Şimşek’le CHP Genel Başkan Yardımcısı Yalçın Karatepe arasındaki dört saatlik görüşme beklendiği gibi sonuçlandı. Bir şey beklenmiyordu, öyle oldu. Bayram sürecinde bir kez daha tanık olduk ki milletin ilk üç gündemi şöyle: Ekonomi, ekonomi, ekonomi! Sokakta, bayramlaşmada, pazarda ne sorarsanız sorun, konu ekonomiye geliyor. Hayat pahalılığına değinen başka bir konuya geçmek üzereyken yanındaki çarkların dönmediğini söylüyor. Bir başkası göçmenlerden söz ederken işin özünün ekonomi olduğunu vurguluyor. İlk üç gündem diye sıralamamızın nedeni de bu! Millet hangi konu gündeme gelirse gelsin, ucunun ekonomiye dokunduğunu görüyor, yaşıyor! *** Mehmet Şimşek’in soyadına gönderme yapılarak durumu anlatmaya çalışan pek çok başlık üretildi: Şimşek çaktı... Zamlar Şimşek hızında yükseliyor... Vergi paketi şimşekleri üzerine çekti!.. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ancak dünkü görüşmeyle bir kez daha ortaya çıktı ki Şimşek’in ana işlevi şu: Paratoner! İçinde “para” geçtiği için tanımlama Şimşek’in hoşuna gidebilir ama tepkiler, istemler onda toplanıyor. O da hepsini üstüne çekip fiilen yumuşatıyor! Karatepe görüşme sonrası yaptığı açıklamalarda Şimşek’in yüzüne neler söylediğini tek tek sıraladı. Öyle anlaşılıyor ki Şimşek, paratoner olarak dinleyip kendi bildiğini okumuş. Bundan başkası beklenebilir miydi? Beklenemezdi... Şimşek, değil CHP’den AKP’den gelen istemleri bile dikkate almayacak. İşlevi bu. Erdoğan da konu kendi üzerinden çekilsin, biraz da CHP’ye bulaşsın diye görüşmeyi önerdi. Bulunduğu coğrafya, uluslararası ilişkileri, küresel yapı ile kurulan entegrasyon ve benzer bileşenler toplandığında şu söylenebilir: Türkiye ekonomisi batamaz! Batarsa, payını alacaklar, pazarını kaybedecekler de zarar görür. Batma noktasına geldiği an, şu soru gündeme gelir: Yükü kimin sırtına yükleyelim? Yanıt belli: Milletin sırtına! Şimşek bu sürecin IMF özel temsilciliğini, küresel yapının sözcülüğünü yapıyor. Millete de “Rasyonel politikalar uygulayan bakan” formatıyla mutlaka yapılması gerekenleri dayatıyor. Gündemde yeni vergiler var. Kime? Bu da millete... *** CHP’nin Şimşek’le kurduğu diyalog bu ortamda ne sonuç verir? Dün bir kez daha gördük ki hiçbir sonuç vermez. Milletin kriz altında inim inim inlediği bir ortamda diyalog hangi partinin işine yarar, hangi partiye yaramaz gibi soruları bir yana bırakalım. Temel soru şu: CHP, faturanın millete kesilmesini önleyebilecek mi? Bu yönde neler yapacak? AKP’nin uyguladığı ekonomi politikasına karşı önerileri neler? Karatepe’nin dünkü açıklamaları bu sorulara tam yanıt değildi. Bir bakıma ağrı kesiciler önerdi! Ağrı kesici elbette önemlidir ama tedavi değildir. Gelinen noktada CHP, AKP politikalarının değişmeyeceğini, fakirden alıp zengine vermeye devam edeceğini yaşayarak görmüş oldu. Artık yeni bir görüşme yapıp benzer sonuçlar almanın faydası olmadığı görüldü. CHP’den iki temel beklenti var: 1- Hayat pahalılığı, gelir uçurumu başta olmak üzere güncel sorunların çözümünü milletle paylaşması. 2- AKP’nin yürüttüğü ekonomi politikasına alternatif olarak ne planladığını açıklaması. Eğer, “AKP’nin liberal politikalarını ben biraz daha halkçı, biraz daha adil uygulamak istiyorum, hepsi bu” derse... İşte bu olmaz!",https://www.cumhuriyet.com.tr/yazarlar/mustafa-balbay/paratoner-simsek-2220307
Mustafa Balbay,Şahsıma mektuplar (23) Liderlerin lideriyim!,15 Haziran 2024 Cumartesi,"İçeride liderlerin lideri, dışarıda dünya lideri olduğumuz bir hafta geride kaldı. İç politikada liderlere liderlik etmek zaman zaman sıkıntılı ama hayli keyifli. Şu günlerde birinci işim cehape, yani güzide ana muhalefet partimiz CHP’nin genel başkanı beyefendi ile ilişkileri iyi tutmak. Son görüşme öncesi rehin tuttuğumuz belediye başkanını salıverdik. Gücümüzün büyüklüğünü bir kez daha gösterdik. Onların gölge bakanlarıyla benim sekreter bakanlarımı görüştürerek ilişkileri neredeyse kurumsal hale getirmiş gibi olduk. Mehmet Şimşek ekonomi planımızı, yani “Kim verirse versin, hangi koşulda verirse versin, bize sıcak para versin” çırpınışımızı anlatırken şöyle diyecek: “Bu programa güvenin, ülkenin ana muhalefeti bile arkasında!"" Ana muhalefet şimdilik bizim katımızda etkili oluyormuş havasında olsun ki işi kutuplaşmadan uydulaşmaya çevirelim. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Uydu sözcüğünü sevdim! İkide bir söyleyip duruyorlar ya, “Memleketi kutuplaştırdınız” diye. İşte bunu bırakıyoruz. Uydulaşmaya geçiyoruz. Ülkeyi şahsım yönetecek, herkes şahsımın etrafında uydu olacak. Uyduğu kadar uydu, uymadığı kadar uymadı deriz! CHP ile kurduğumuz düzeyli ilişki ezeli-ebedi çıkar amaçlı ortağımız MHP’nin açıklama bombaları atmasına neden oldu. Bana da laf atmış, “Bi gel görüşelim” diyor! Ardından da CHP ile MHP’nin arası gerildi. Tam bana göre. Zaten kurt da dumanlı havayı sever. Şimdi CHP’yi MHP çizgisine çektik mi planlarımızdan biri daha rayına oturacak demektir. Böylece CHP’yi iktidara yürüyen değil, MHP ile didişen bir parti haline getiririz. CHP istediği kadar önceliği halkın gündemine versin, ben onu etrafımda uydu, MHP’nin etrafında karşılıklı yumruk sallayan haline getirdim mi aziz milletim şöyle düşünür: -Bunlara devlet emanet edilmez! Bütün mesele bunu yerleştirmek. Meral Hanımefendi’yle görüşmem de meyvelerini veriyor. İYİ Parti’yi iyice dağıtıyoruz, daha ne olsun. Bir ara yüzde 20’lere doğru gidiyorlardı, işimizi hayli zorlaştırmışlardı. Şimdi Meral de iyi bir uydu olma kıvamına geldi. Sahaya Sinan Oğan’ı da sürdüm. “Mekânın sahibi geldi” deyip çıktı sahaya. Eee 1 milyon dolara villa alınca mekânın sahibi olursun! *** İtalya’da Mussolini Beyefendi’nin izinden giden Meloni Hanımefendi’nin özel davetlisi olarak G-7 zirvesine çağrıldık. G-7’ler, dünyayı yeterince yediler, üstüne de geğirdiler. Şimdi de aç ülkelerden kimse ülkemize gelmesin, dediler. Nasıl olacak bu iş? Ben yıllar önce AB’ye söyledim. Dedim ki: “Biz yük olmaya değil, yük almaya geliyoruz!” Sağ olsunlar ilk yıllarda bizim arkamızda durup içeride köklü bir mıntıka temizliği yapmamızı sağladılar. Şimdi işleri bir kez daha bize düştü. Göçmen deposu olmamızı istiyorlar. Neden olmasın? Her şeyin bir bedeli var. Bastırsınlar parayı, doyursunlar sarayı, iyi tutsunlar şahsımla arayı. O zaman ne kadar yükleri varsa alırız! Göçmen işi çok uçlu bir iş oldu. Milyonlarca Suriyeliyi içeride kaçak olarak çalıştıran uyanık girişimcim bol kazanç elde ediyor. AB, rahatlattığımız için bize teşekkür ediyor. Müslüman Kardeşlerimiz bize bağlılıklarını eksik etmeden çoğalıyor. AB’nin göçmen deposuyuz. ABD’nin BOP eş başkanıyız! Şahsımı yıkmaya kalkan önce bunları düşünsün!",https://www.cumhuriyet.com.tr/yazarlar/mustafa-balbay/sahsima-mektuplar-23-liderlerin-lideriyim-2217543
Mustafa Balbay,Siyasetin olağan akışı…,18 Haziran 2024 Salı,"Başlığı hukukçuların sık kullandığı bir söylemden ödünç aldık. “Hayatın olağan akışı” hukukçada, sosyal yaşamda genel olarak alışılagelmiş, doğallık içinde sürdürülen davranışlar için kullanılır. Benzer durum siyaset için de geçerlidir. Siyasetçiler gerek kişiliklerinin gerekse partilerinin olağan akışı dışında hareket ettiklerinde elbette bunun sonuçları da merak edilir. Genel beklenti oluşur. 31 Mart seçimlerinin nasıl bir yeni siyasal ilkim doğuracağı merak konusuydu. CHP, birinci parti olmanın, yüzde 25’lik tavanı aşıp yüzde 40’ı zorlamanın sonuçlarını geleceğe nasıl taşıyacaktı? AKP, aldığı ağır yenilginin ardından nasıl bir yeniden yapılanma adımları atacaktı? MHP, matematik biliminde henüz keşfedilmeyen hesaplama yöntemleriyle yenilgiden yüzde kaçlık bir başarı çıkaracaktı? İYİ Parti tükenmişlik sendromunu atabilmek için hangi hamleleri göze alacaktı? *** 2 Mayıs’ta bütün bu sorular gündemin ikinci sırasına itildi. O gün gerçekleşen Erdoğan-Özel görüşmesi siyasete iki yeni kavram getirdi: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yumuşama ve normalleşme! Bu kavramlar elbette sözlükte ciddi karşılıkları olan öneme sahip. Ancak siyasette nasıl bir karşılığı olacaktı? Daha ilk günden bizim genel yaklaşımımız şu oldu: Diyalog güzeldir. Sihirli bir sözcüktür. Karşı çıkmak kolay değildir. Ancak asıl olan bunun içeriğidir. Yok saymamak ve abartmamak gerekir. 11 Haziran’da gerçekleşen ikinci Erdoğan-Özel görüşmesiyle birlikte iki beklenti oluştu: - Bu süreçten nasıl bir sonuç çıkacak? - Üçüncü görüşme ne zaman? 20 Temmuz 2024’te Kıbrıs Barış Harekâtı’nın 50. yılında üçüncü görüşmenin olabileceği haberi hızla yayıldı. Bu durum sürecin sonuçları sorusunu daha da sıcaklaştırdı. AKP medyasının hayatın olağan akışıyla örtüşmeyen Özel övgüsü, hayatın olağan akışı ile örtüşen Ekrem İmamoğlu yergisine karıştı. Devlet Bahçeli bu akışa çok boyutlu bakış geliştirip içinde hasretten hasete kadar her türlü duyguyu barındıran, Hulki Aktunç’un Türkçe’nin Büyük Argo Sözlüğü’ne de rahmet okutan açıklamalar yaptı. Bu boyutta bir açıklama için Erdoğan’ın yorumu şu oldu: - Devlet Bey son derece yerinde, devlet adamlığına yakışan bir açıklama yaptı! Böylece bir kez daha Erdoğan-Bahçeli ortaklığının Japon tutkalından çok daha yapıştırıcı bir beraberlik olduğunu yaşamış olduk. Erdoğan açıklamasında Bahçeli’yle olan bağlarının Ateş’e karşı bile teflon tavadan daha dayanıklı olduğunu gösterirken Özel’e “hazımsızlık” dokundurması yapması da siyasetin tam olağan akışına göreydi. *** Bütün bunlardan CHP de dersini çıkardı, çıkarmalı, çıkarmış olmalı! CHP, 31 Mart seçimlerinde şu sloganla öne çıkmıştı: İşimiz gücümüz Türkiye! Bu sloganın en az seçim öncesi kadar önemli ve geçerli olduğu bir dönemdeyiz. CHP ile MHP’nin karşılıklı gerilip AKP’nin de onların seyrine bakması elbette Erdoğan’dan başka kimseye yaramaz! Önümüzdeki günlerde AKP-CHP diyaloğu çerçevesinde AKP’nin sekreter bakanlarıyla CHP’nin gölge bakanları buluşacak. Bir kez daha, bin kez daha altını çizelim; diyalog güzeldir ama asıl olan içeriğidir. Diyelim ki ekonomiyle ilgili 24 Haziran’da buluşuldu. AKP, CHP’nin istemlerinden birine evet diyecek, yanına dokuz madde koyup “ortak hedef” havası estirecek. Yap-mayın! İşiniz gücünüz Türkiye olsun! AKP’ye bulaş-mayın!",https://www.cumhuriyet.com.tr/yazarlar/mustafa-balbay/siyasetin-olagan-akisi-2218372
Mustafa Balbay,Eğitim MEB’e bırakılamaz!,20 Haziran 2024 Perşembe,"Türkiye Yüzyılı Müfredat Modeli bütün eleştirileri, karşı önerileri dikkate almaksızın fiilen yürürlüğe girdi. Milli Eğitim Bakanlığı, Milli Eğitim Bakanlığı’nca hazırlanan modeli kabul ettiğini ilan etti! Bir ülkeyi istediğiniz gibi yönlendirmek için yönetimine mi hâkim olmak gerekir eğitimine mi? Bilim insanları “eğitimine” diyor. Ülkeler, eğitimleri kadar vardır, ufukları eğitim düzeyleri kadar geniştir ya da dardır. Benzetmek gibi olsun FETÖ etkili bir maşa olarak nereyi nişan almıştı? Eğitimi! Son derece “akıllıca” bir davranış! Neydi hedef? “Altın nesil” yetiştirip seçimle, rejimle uğratmadan ülke yönetimini tümüyle ele geçirmek! Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet Önceki iktidarların desteği, AKP’nin işbirliği ile bunu başarmak üzerelerdi ki başka bir yazının konusu olan süreç başladı. Biz eğitimde kalalım... *** Milli Eğitim Bakanı Yusuf Tekin okulların tatil olmasına ramak kala bir kez daha mikrofonların önüne geçti. Modeli savunurken eleştirenleri aşağılamaktan da geri durmadı. Bin kişilik bir ekip bu modeli 10 yılda hazırlamış! Bu bin kişi kim? Hangi alanlarda uzman? 10 yılda hazırlıyorsunuz da niçin 10 günde herkes görüşünü söylesin diyorsunuz? 10 günde 67 bin 284 öneri iletildi. 10 günde bu kadar öneri ne ölçüde incelenip işleme kondu? Belli değil. Modelin sayfa dağılımı her şeyi özetliyor: Fen bilimleri, hayat bilgisi, temel Türkçe, inkılap tarihi ve Atatürkçülük, insan hakları ve vatandaşlık, biyoloji, kimya, felsefe, tarih derslerinin tümü ile toplam din bilgisi dersleri neredeyse birbirine yakın. Din bilgisi derslerini ötekilerden çok daha fazla göstererek daha iyi din eğitimi vermiş olmazsınız. Bu ikilem öne çıkarıldığında yanıt hazır: Çocukların maneviyatının gelişmesine karşısınız! Hayır... Çocuklarımızın yaşam için gerekli bütün bilgileri, ileride seçecekleri yüksek eğitim için temel altyapıyı almasını istiyoruz. AKP iktidarının eğitime bilimdışı bakışını ortaya koyan başlıca gösterge, evrim teorisine karşı duruşu. Bugün Suudi Arabistan, Umman, Lübnan, Cezayir ve Fas dışında başlıca İslam ülkelerinin tümünde evrim teorisi okutuluyor. Evrim teorisi Hıristiyanlığın en bağnaz, dar bir kesimi tarafından reddediliyor ve AKP bu yapının paraleline düşüyor. Darwin’den bin yıl önce Basra bölgesinde yaşayan Müslüman bilim insanı el-Cahiz, hayvanları incelerken değişimlerine dikkat çekiyor. Bilim dünyasında bu bakış evrim teorisinin kökleri olarak değerlendiriliyor. *** Türkiye nüfusunun beşte biri öğrencisinden öğretmenine eğitimin doğrudan paydaşı. Türkiye’nin geleceği bir partinin seçim sloganına indirgenemez. Yeri geldikçe çok çarpıcı bir örnek olarak paylaşıyoruz: 1453’te Fatih Sultan Mehmet İstanbul’a girerken Avrupa’da Gutenberg’in matbaası baskıya giriyordu. Çağ kapatıp çağ açan Fatih dünya imparatoru idi ama büyüklüğü bu değişimi görmeyi engelledi. Sonraki padişahlar da zaman zaman çağı yakalamayı hedeflese de adımlarının hemen tümü yarım kaldı. Atatürk bu gerçeği gördüğü için eğitimi geleceğin ordusu olarak niteledi! Artık eğitim sadece bakanlığın modellemesine bırakılamayacak noktaya geldi. 2024-2025 eğitim öğretim yılı şu istemin her fırsatta yenilendiği yıl olmalı: Çocuklarımızın nasıl eğitim aldığını bilmek istiyoruz! Buna müdahale etmek hakkımızdır!",https://www.cumhuriyet.com.tr/yazarlar/mustafa-balbay/egitim-mebe-birakilamaz-2218892
Mustafa Balbay,Reisi’nin eski bir ABD helikopterinde ölümü!,22 Mayıs 2024 Çarşamba,"İran Cumhurbaşkanı İbrahim Reisi, 1960 model Amerikan yapımı helikopterin düşmesi sonunu yaşamını yitirdi. Reisi’yi taşıyan helikopterle yakın zamanda havalanan öteki iki helikopter, herhangi bir sorunla karşılaşmadan yolculuğunu tamamladı. Reisi, Azerbaycan Cumhurbaşkanı İlham Aliyev’le iki ülke sınırında inşa edilen Kız Kalesi Barajı’yla ilgili törene katıldıktan sonra İran’a dönmek üzere hareket etmişti. Yukarıda kurduğumuz üç cümle Reisi’nin ölümünü aydınlatmaktan öte her türlü soruyu akla getiren somut bilgiler. Yurttaşlarının yarısına yakını Azeri olan İran’ın komşu ülke ile ilişkisi iç güvenliğinin ana konusuydu. İran, Azerbaycan’ın güçlenmemesini ülkesinin yararına görüyordu. Bu kaygı ile Ermenistan’a daha yakın duruyordu. Ancak son ziyaret sürecin değişebileceğini gösteriyordu. Reisi’nin ölümünün bu süreci baltalamamasını dileyelim. *** İran devrimi 45 yaşında. 64 yaşındaki Reisi başta olmak üzere bugün İran yönetimini elinde bulunduranlar Humeyni sürecinin genç kuşaklarıydı. O kuşak içinde en radikal olanlar iş başında. Reformcular zaman içinde her türlü yöntemle tasfiye edildi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Reisi, yargı kökenli. Humeyni’nin ilk yıllarında savcılıkla başladı. Cumhurbaşkanlığı seçimi öncesi İran yargısının en tepesindeki kişiydi. İslam devriminin ilk yıllarından itibaren rejim muhaliflerinin kısa sürede yargılanıp cezalandırılması için dört kişilik bir heyet oluşturulmuştu. Reisi o heyetteydi, 5 bin kadar rejim muhalifinin ölümünde imzası var. Sözün özü Reisi, İran’da reform yanlısı olanların kolay affetmeyeceği bir kişiydi. Dünya şu sorunun yanıtını arıyor: -İran’da bundan sonra ne olur? Bugüne kadar yaşananları dikkate alırsak rejim kendisini öylesine tartışılamaz, sorgulanamaz, dokunulamaz hale getirdi ki görünür gelecekte rejim devam eder. Her şey bir yana İran’da yazının başında yaptığımız saptamayı soru haline getirip gündeme getirme ortamı yok: -Biz üç bin menzilli füze yapabiliyoruz ama cumhurbaşkanımızı 1960 model eski bir ABD yapımı helikopterde taşıyoruz. Biz İsrail hedeflerine nokta atışı yapabilecek güçteyiz ama topraklarımız içinde helikopteri düşen cumhurbaşkanımıza saatlerce ulaşamıyoruz. Neden? *** Özellikle İsrail’le girdiği Gazze zeminli krizden sonra İran’la ilgili iki uç yoruma tanık olduk: 1-İran o kadar güçlü bir ülke ki İsrail’in en hassas yerlerinin neresi olduğunu biliyor ve oraya saldırı düzenleyebiliyor. Zarar vermese bile saldırı düzenlemesi başlı başına bir güç gösterisi. 2-İran’ın toplam gücüne bakın, bitti aslında. Kimi alanlarda çok iyi şeyler yapmış olduğunu göstermesi çok güçlü olduğu anlamına gelmez. İkinci şık daha gerçekçi görünüyor. İran büyük devletler arasındaki dengelerle çok iyi oynayabilen bir ülke. Sadece nükleer yolculuğu bile bunu anlatmaya yeter: 1970’lerde “komünizm tehdidi”ne karşı ABD’ye yakın durup nükleer çalışma başlattı. 1990’larda Sovyetler çökünce Rus nükleer uzmanlarını alıp nükleer santral yapımına girişti. 2010’larda Rusya uzaklaşınca bölgeye gelmek isteyen Çin’le yakınlaşıp santralı tamamladı. Ancak ne olursa olsun yönetimde “şeffaflık” ve “denetim” olmaması her şeyi karartıyor. İran’da beş günlük yas var. Reisi’nin seçildiği seçime katılım yüzde 48 idi. Ülkede başlıca ortak payda ağıt.",https://www.cumhuriyet.com.tr/yazarlar/mustafa-balbay/reisinin-eski-bir-abd-helikopterinde-olumu-2209195
Mustafa Balbay,Şahsıma mektuplar (20) Demokrasiyi elletmem!,25 Mayıs 2024 Cumartesi,"Demokrasiye yaptığım katkıları izledikçe daha çok katkı yapasım geliyor. Demokrasiye daha ne yapsam da katkı yapsam diye çırpınıyorum. Demokrasiyi tramvaya bindirip nerelere kadar geldik. Her seferinde buradan ötesi yok dediler ama şahsım hep bir ötesini buldu. Bütün mesele şu: En büyük sorunda bile, buradan ne elde ederim, şahsıma nasıl bir pay çıkar diye bakmak! Demokrasiyi “hukuk devleti”, “laiklik” gibi demode kavramlardan kurtardık. “Normalleşme”, “yumuşama” gibi içine her şeyi koyabileceğim yüce kavramlar getirdik. Demokrasi sözlüğümüze bunları eklettim: Normalleşme: Herkesin şahsımın yaptıklarını normal karşılamasına, alışmasına verilen addır. Yumuşama: Herkesin her yerde her türlü sert konuşmayı yapıp şahsıma karşı yumuşamasına denir! Bakalım bu sözlük kaç cilt olacak! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** 15 Temmuz’dan o kadar büyük dersler aldım ki. O derslerden demokrasi kalesi yapsam burcu arşa değer. Mesela sekiz yaverimin birden FETÖ’cü çıkması bir türlü aklımdan çıkmıyor. Şimdi şu ilkeyi hayata geçiriyorum: Altını parçalı, elini pençeli tut! Saraytay’ın altındaki Yargıtay, Sayıştay gibi kurumlardan bakan yerine özel sekreter atadığım bakanlıklara kadar her yeri olabildiğince parçalı tutuyorum. Şimdi hiç kimse FETÖ’nün yerini HETÖ’nün yani Hakyol’un, METÖ’nün yani Menzil’in, SETÖ’nün yani Süleymancıların aldığını söyleyemez. Çünkü hiçbiri tek başına etkin değil! Onlar da 15 Temmuz’dan dersler çıkardılar. Devletin tümünü ele geçirmeye kalktılar mı karşılarında şahsımı bulurlar. Çünkü devlet benim! En son yeni hâkim savcı atamalarında esaslı bir konuşma yaptım. Dedim ki: -Demokrasiye uzanan kirli elleri kırarız. Geçmişte kırdık bugün de kırarız! Herkes haddini bilecek, öyle olur olmaz demokrasiye uzanmaya kalkmayacak. Orta malı mı bu demokrasi? Onu kimseye elletmeyiz. Çok isteyen biraz seyretsin, gitsin! Öyle herkes ulu orta demokrasi istemeye kalkarsa ne olur bu memleketin hali? Hiç bunu düşünen yok! Mademki tasarruf dönemindeyiz, demokrasiden de tasarruf edelim. Azar azar kullanalım. Demokrasinin beşiği dedikleri İngiltere’de çapsız bir düşünür çıkmış, “Demokrasi yazılması kolay, oynanması zor bir oyundur” demiş. Tabii bu İngilizlerin demokrasisi daha beşikte olduğu için geliştirememişler. Demokrasiyi oynamak da kolay! Lakin kardeşim toplum da oyuna katılmaya kalkıyor. Ne işin var sahnede? Gel, seyret, demokrasiyi alkışla git! Sistem eleştirilecekse onu da biz yaparız. Dün Albaraka Zirvesi’nde, “Kapitalizm zengini daha zengin, fakiri daha fakir yapıyor” dedim. Demokrasi oyununa milleti ne kadar çok katarsan o kadar çok başın ağrır! *** Eee başın ağrırsa da çareler bulacaksın! Ben buluyorum işte... İktidarımın, yani demokrasinin tekerine taş koyanı oyarım! Yani yasa koyarım! Bunu yapanı ajan ilan ederim. Etki ajanı! Güzel isim. Konuşman milleti ne kadar etkiliyorsa o kadar ceza yiyeceksin. Aslında yasayı böyle çıkarmak lazımdı. Hadi ben de biraz yumuşayayım dedim. Bir de seferberlik yönetmeliği çıkardım ki şahsımın hemen seferberlik ilan edesi geliyor. Burada da şahsımla bir isim tartışması yaşadım. Şahsım kendime dedi ki: -Bunun adına seferberlik değil de neferberlik desek. Herkes şahsımın neferi olacak, her biri şahsımrasinin neferi olacak! Kendim şahsıma, “Onu ileride yaparız, şimdilik bu yeter” dedi! Şimdilik...",https://www.cumhuriyet.com.tr/yazarlar/mustafa-balbay/sahsima-mektuplar-20-demokrasiyi-elletmem-2210320
Mustafa Balbay,Yargıtay’da kanun kim?,16 Mayıs 2024 Perşembe,"Yargı sisteminin içinde bulunduğu durumun en net fotoğrafı Yargıtay Başkanlığı seçimi oldu. 25 Mart’ta başlayıp 14 Mayıs’ta sona eren, 37. turda sonuçlanan seçimin tarafları, oy kullananları, kulisçileri ayrı ayrı irdelenecek içerikler oluşturdu. 384 üyeden 193’ünün oyunu alarak başkan seçilen Ömer Kerkez’in öğrencilik yıllarında Sadullah Ergin ve halen FETÖ’den tutuklu Rasim Kuseyri ile aynı evde kalması hemen kimliğinin en önemli unsuru olarak gündeme geldi. Ancak Kerkez’in aldığı oy yelpazesi tek renge sığacak gibi değil. Zaten bu koşullarda Yargıtay Başkanlığı’na seçilmiş olan kişinin mutlaka 10 parmağında 20 marifet olması gerekirdi. Sözlüğe göre “Kerkez”, akraba, eş, dost demek. Anlaşılan Kerkez, Yargıtay’da “herkes” olmuş! *** İlk tur oylamalarda seçim kilitlenmişti. Mevcut başkan Mehmet Akarca, Saray çevresinde kabul gördüğü söylenen Muhsin Şentürk ve Yargıtay içinde baskın yapının dışında kalan Ömer Kerkez art arda birbirine yakın oy aldılar. 35. oylamada yeni bir durum oluştu. Muhsin Şentürk, Mehmet Akarca lehine adaylıktan çekildi. Devir, alver devri. Yanlış anlaşılmasın, alavere demiyoruz, al-ver devri! Şentürk, Yargıtay Cumhuriyet Başsavcısı olma planlamasıyla çekildi. Ve oradaki oylamaya katılma kararı aldı. Bu durum hayatın olağan akışı gereği medyaya şöyle yansıdı: Yargıtay’da düğüm çözülüyor! Öyle ya Şentürk’ün oylarıyla Akarca’nın oyları birleştiğinde seçilme sayısına ulaşılıyor. Saray bürokrasinin zadeleri Mehmet Uçum, Hasan Doğan, Metin Kıratlı ile Adalet Bakan Yardımcısı Akın Gürlek de Yargıtay koridorlarında bu yönde adımlar attığına göre... Bu adımlar Saray demek olduğuna göre... Sorun yok! Ancak öyle olmadı... Şentürk, Yargıtay Savcılığı’nda istediği oya ulaşamadı. Çünkü, başsavcılık pazarlığı daha önce yapılmıştı. Şentürk o pazarlığı bozmuş oluyordu. Mehmet Akarca başkanlığa uzanamadı. 36. tur oylama önceki serilerin yanına “sonuçsuz” olarak kaydedildi. Şentürk’e oy verenler, “Biz koyun değiliz, seni destekledik. Çekilirken şuna oy verin diyemezsin” dediler. 37. turda herkes Kerkez dedi! Yargıtay’da, “Bu Saray ve temsilcisi Saraycıklar da çok oluyor artık” diyenlerin çok farklı kesimlerden olduğu ve Kerkez’de birleştiği bir gerçek. Yargıtay’ın 8 Kasım 2023’te Anayasa Mahkemesi’nin (AYM) Can Atalay kararını tanımayıp üstüne AYM hakkında suç duyurusunda bulunması bu kurumun itibarına büyük darbe vurmuştu. AYM’nin yetkisini aştığını düşünen Yargıtay üyeleri bile suç duyurusunu kabul edilemez bulmuştu. *** Bir söz vardır: Ayarını bozduğun kantar, gün gelir seni de tartar! “Şahsım” rejimi olarak şekillendirdiğin kurumlarda her şeyi kendin belirlemeye kalkarsan, bir bakmışsın ters tepmiş! Yargıtay’da oy kullanan yelpaze içinde siyasetteki genel renklerin yanı sıra Menzilciler, Hakyolcuların olduğu... Hakyolcuların kendi içinde Yazıcılar, Okuyucular diye başlayıp bir dizi kola ayrıldığı... Muhafazakârların AKP’den Milli Görüş Vakfı’na kadar dört beş parça olduğu... Milliyetçilerin MHP’den İYİ Parti’ye, oradan bağımsız ülkücülere kadar genişlediği... Sosyal demokratların bu yelpaze içinde denge aradığı... Bilinmeyen şeyler değil... Her şeye karşın Yargıtay üyelerinin dayatmaya karşı çıkması önemli! Bütün özlemimiz “Yargıtay’da kanun kim” diye sormayacağımız, sadece hukukun konuşacağı bir yargı sistemi!",https://www.cumhuriyet.com.tr/yazarlar/mustafa-balbay/yargitayda-kanun-kim-2207169
Mustafa Balbay,Mansur Yavaş’la sohbet,30 Mayıs 2024 Perşembe,"31 Mart seçimlerinin ikinci ayı doluyor. CHP’nin yüzde 25’lik tavanı delip 40’a uzanmasının sonuçları siyasete adım adım yansıyor. Daha da yansıyacak. Erdoğan’ın topluma yönelik, “Ekmek veremiyoruz, anayasa verelim” yaklaşımı, “Dört yıl seçimsiz Türkiye” söylemiyle örtüşmüyor. Olabilecek en uygun ortamı yaratıp, yeniden aday olmanın koşullarını oluşturup seçime gitmeyi hedefliyor. Önümüzde üç seçenek var: 1- En güçlüsü CHP’nin yerel seçim iktidarını genele taşıması. 2- Erdoğan’ın AKP’yi evirip çevirip “değiştirdim” diyerek devam etmesi. 3- İki seçenek dışında başka bir oluşumun yükselmesi. Bu sıralamayı yaptığımız ortamlarda, “AKP zaten bitti, CHP’den başka seçenek de yok” söylemi öne çıkıyor. Yeniden altını çizelim; en güçlü seçenek CHP’dir. Ancak bunun dışında başka bir gelişmenin olmayacağını mutlaklaştırmak, CHP’ye kötülük olur. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ankara Büyükşehir Belediye Başkanı Mansur Yavaş’la çay içimi sohbet ettik. Yavaş, kamuoyunda çok prim yapabileceği gelişme olduğunda bile konuşmamayı yeğleyen bir kişi. Turgut Altınok AKP adayı olarak gösterildiğinde kendisini aramıştım. “Konuşmaya ayıracak vaktim yok” karşılığını vermişti. “Az laf çok iş diyorsunuz” tanımlamamız hoşuna gitmişti. Birkaç gün sonra Ankara caddelerine baktık ki o söz büyümüş! Son sohbetimizde de siyasi değerlendirmelerden yana olmadığını vurguladı. Çaylar gelmeden üzüntüsünü paylaştı: “Ankaragücü’nün küme düşmesi canımı sıktı. Böyle olmamalıydı.” Rakibinin iki katı oy almasına, Çankaya’da yüzde 79’a uzanmasına, üç olan CHP’li ilçe belediye sayısının 16’ya çıkmasında rolü olmasına, belediye meclisinde tartışmasız çoğunluğu elde etmesine karşın Ankara seçimlerini şöyle yorumladı: “Beş ilçe belediyesi daha alabilirdik. Kimi yerlerde önerdiğim kişiler seçilebileceğine inanmadı...” AKP’li ilçe belediye başkanlarından üçü ziyaretine gelmiş, ötekileri de bekliyor. Yavaş’ın günlük yaşamına bakılırsa tasarruf edebileceği bir şey yok. Belediyeye yemek dahil hiçbir kişisel fatura ödetmiyor. Uçak biletlerini kendisi alıyor. Gazetecilerin de işi kolay değil. Son Anadolu gezisi cumaya denk gelmiş. Kentin en büyük camisini önermişler. “Giderken bir köy camisinde kılıp geçelim” demiş. CHP’ye ilişkin başlıca iki arzusu şu: 1- İç bütünlüğünü korusun. 2- Her kesimden oy alabilme yapısını sürdürsün. *** Yazı aramızda; bu iki madde bizim de başlıca istemimiz. Yavaş’ı ziyaret nedenimiz de buna ilişkin yazdığımız kitabı paylaşmaktı. Çevrem bana “Kitap fabrikası” diyor ama henüz daha 60. Mayıs ayı verimliydi. 59’uncusu Cumhuriyet Kitapları’ndan “Çanakkale Unutulmaz”! 2008’deki Anzak Türkleri’nin baskısı bitmişti. Çanakkale Savaşları’nın yüzde 10’u gün ışığına çıkmış. Yeni belgeler Atatürk’ün rolünün bilinenden fazla olduğunu ortaya koyuyor. Bunu 10 Ağustos’ta kesin zaferi getiren Conkbayırı’nın yıldönümünde işlemek isterim. 60’ıncısı Halk Kitap’tan “Bak İşte Bahar Geldi”... 2023’te beklenen bahar, 2024’te geldi. Tarihin akışı değişti. Bu değerlendirmeyi bir zafer anlatımı olarak değil, CHP’nin üzerindeki büyük bir sorumluluk olarak paylaşıyoruz. Bütün mesele şu: CHP, tarihin akışındaki bu değişimi nasıl yönetecek? Öncelikle bütün belediye başkanları bu sorunun birinci muhatabı imiş gibi davranmak zorunda. Bunu bekliyoruz... İstiyoruz...",https://www.cumhuriyet.com.tr/yazarlar/mustafa-balbay/mansur-yavasla-sohbet-2212008
Mustafa Balbay,Üç Cumhuriyet gecesi!,14 Mayıs 2024 Salı,"Cumhuriyet gazetesinin 100. yılı, 7, 8, 10 Mayıs günlerinde İstanbul, Ankara ve İzmir’de kutlandı. Üç güzel u-mutluluk dolu Cumhuriyet gecesi yaşadık. İstanbul’da Cemal Reşit Rey (CRR) Konser Salonu, Ankara’da Doğan Taşdelen Çağdaş Sanatlar Merkezi, İzmir’de Ahmet Piriştina Kent Arşivi ve Müzesi; Türkiye Cumhuriyeti’nin Cumhuriyet’ine ev sahipliği yaptı. Hiçbir parça bütünden önemli değildir. Cumhuriyet’in her kesimden okurlarıyla, muhabirinden yazarına bütün çalışanlarıyla birlikte köklü bir geçmişten büyük bir ideale yürüdüğünü gösteren buluşmalar yaşadık. Bilmek yetmez, görmek de gerekir. Bütün kuşaklardan Cumhuriyet sevdalılarıyla göz göze gelmenin enerjisi ayrıca güzeldi. *** 29 Ekim 1923’te ilan edilen Cumhuriyet, özünde bir kadın devrimidir. Atılan her adım kadınları çağa taşıdı. Cumhuriyet gazetesinin 100. yılda kadınların ve gençlerin omuzlarında yükselmesi, geleceğin de habercisiydi. CRR’deki programın sonunda bütün Cumhuriyet çalışanlarının sahneye çıkması istenince biz de fırladık. Fırladık ama bizden hızlıları var elbette. 20-25 yaş kuşağından onlarca genç amfiden çıkarcasına sahneye yöneldi. Her biri çocuğumuz yaşındaki gençleri görünce, 9 Ocak 2024’te yitirdiğimiz şair Süreyya Berfe’nin dizesini anımsadık: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Çocuklar hayatın ölüme verdiği gözdağıdır!” Kuşaklar arası diyalog ülkemizde ciddi sorundur ama her kuşaktan Cumhuriyet okurunun Türkiye üzerine kaygısı birbirine çok yakındı. Her üç gecede de farklı kuşaklara gazeteden beklentilerini sorduğumuzda yanıt neredeyse ortaktı: - Öncelikle kimliğini koruyun. Bu bile başlı başına önemli! Rejim tartışmasının yaşandığı ülkelerde bundan en çok fikir gazeteleri etkilenir. Pek çok Cumhuriyet kurumunun içinin boşaltıldığı ya da başkalaştırıldığı bir dönemde gazete okuru, geçmişte olduğu gibi bugün de her şeyin ayırdında. Bu, gazetenin değişimin dışında kalması anlamına gelmez. Cumhuriyet gazetesine adını veren, gazetenin ruhunu biçimlendiren Mustafa Kemal Atatürk, Nutuk’ta 783 kez telgraftan-telgrafçılardan söz eder. “Kurtuluş Savaşı’nı telgraf telleriyle kazandık” sözü iletişimin gücünü ne kadar içselleştirdiğini gösterir. Atatürk telgrafla haberleşti diye bugün o yöntemi kullanmak ne kadar aklın ve bilimin dışında ise değişime kapalı olmak da aynı sonuca varır. Cumhuriyet kâğıda dayalı yayının yanı sıra bütün dijital alanlarda olmanın çabasını sürdürüyor. 100. yıl kutlamasında tüm yayın yelpazesi buluştu. Okurun, Cumhuriyet’in bütün mecralarına katılması ne güzel olur. *** 100. yıl kutlamasının 31 Mart seçimlerinden sonraya denk gelmesine ayrıca değinmek gerek. Yıllardır devam eden umutsuzluk sarmalının kırıldığına bir kez daha tanık olduk. Her üç ilin en yüksek yerel yöneticisinin Atatürk Cumhuriyetinin temel ilkelerini benimsemiş kişiler olduğunu yaşadık. Önceki gün ODTÜ Mezunları Derneği’nin üniversitenin hemen yanındaki Vişnelik tesislerinde “Kitap Şenliği” vardı. Bir mühendisle konuşurken konu beyin göçüne geldi. Hollanda’da büyük bir şirketin Ar-Ge katına “Aselsan koridoru” adı verildiğini duymuştuk. Mühendis şunu ekledi: “Orada toplantılarda Türkçe konuşuluyormuş. Tüm mühendisler Türkiye’denmiş...” Bir ülke için en büyük tehlike gençlerinin ülkesinden umudunu yitirmesidir. Cumhuriyet buna karşı da büyük bir kale. Gerçekçiliği ve umudu birbirinden ayırmayan Cumhuriyet’in ikinci yüzyıldaki yolculuğu kutlu olsun!",https://www.cumhuriyet.com.tr/yazarlar/mustafa-balbay/uc-cumhuriyet-gecesi-2206339
Mustafa Balbay,"Eğitim: Dünyada icat, bizde ricat!",08 Mayıs 2024 Çarşamba,"AKP iktidarları döneminin dokuzuncu Milli Eğitim Bakanı Yusuf Tekin, bakanlığının 11. ayında eğitim sistemindeki karmaşanın üzerine yeni bir “düzenleme” daha ekledi. Biz başlıkta “eğitim” dedik ama bakanlık bunu bir asır geriye götürüp “maarif”e çevirdi. “Maarifet” sadece bununla sınırlı değil. AKP iktidarının 2023 seçimleri öncesinde CHP’den kopya çekerek ürettiği “Türkiye Yüzyılı”nı hazırlanan yeni müfredatın başına ekledi ve tam AKP işi oldu: Türkiye Yüzyılı Maarif Modeli! 3 bin 500 sayfalık çalışmanın ayrıntıları bir yana sadece bu başlık bile her şeyi anlatıyor! Tüm çabalarına karşın eğitimi istedikleri gibi bir arka bahçe yapamadılar. İktidarları döneminde üçüncü kez müfredatı baştan sonra değiştirmeye girişiyorlar. *** Genel bir söylem vardır: Uygar ülkelerde öğrencilere nasıl düşünmeleri gerektiği öğretilir, öteki ülkelerde ne düşünmeleri gerektiği! Yusuf Tekin’in halkla ilişkiler görevini üstlenerek kamuoyu ile paylaştığı son “model” eğitim tam da bu: Öğrenciler sormasın, araştırmasın, onlara hangi konuda ne düşünmeleri gerektiği ezberletilsin, yeter! Binlerce sayfanın içinde elbette, “Bakın bu da mı bilimsel değil” denerek örnek gösterilebilecek bölümler vardır. Ancak eğitim bir bütündür. Biyolojiden coğrafyaya kimi temel konuları es geçerseniz ya da bilimin dışında kalıpların içine sokarsanız o zaman şunu yapmış olursunuz: Topla topla sıfırla çarp! Erdoğan yeri geldikçe şu “özeleştiriyi” yapıyor: Kültürel iktidarımızı kuramadık! Ne kadar “Dindar ve kindar bir nesil yetiştirelim” diye çırpınsalar da olmuyor. Toplum, dayatmaları kusuyor! Gençler, tümü olmasa bile, etkileyici bir çoğunluğu soruyor, sorguluyor. Kadınlar, ölümü göze alarak, son dayanakları olan bedenlerini ortaya koyarak kimseye “kul” değil, özgür “birey” olduklarını haykırıyorlar. İktidar bunlara inat, bıkmadan usanmadan yeniden deniyor, yeniden ısıtıp yeniden dayatmaya kalkıyor! Cehaletin en tehlikelisi, hareket halinde olandır. Özel bir eğitimle gençler cahil bırakılmak ve arka bahçe yapılmak isteniyor. Pek çok alanda olduğu gibi toplumsal gelişmişlik ölçütlerinin eğitimle ilgili olanlarında da baştan değil, sondan itibaren sayarak yerimizi bulabiliyoruz. Bütün bunlara karşın gençlik değişim borusunu çalıyor. Son seçimlerde iktidara dur diyenler arasında sadece emekliler yoktu, ciddi oranda gençler vardı! *** Eğitim hiçbir partinin arka bahçesi olmamalı. Ülkenin geleceğinin ön bahçesi olmalı. İktidarın sınıfta kaldığı alanların başında eğitim geliyor. Bugüne kadar bayrak yarışı gibi sorunları birbirine devreden bakanların sonuncusu tuz biber ekti, AKP’nin seçim sloganıyla eğitimi birleştiren bir “model” ortaya attı. Dünyada bilgi birikiminin sermaye birikiminden daha önemli ve değerli olduğu herkesin kabulü. Yapay zekâ tartışmalarının ucundan tutup nereye varacağını kestirmek hiç de kolay değil. Beyin artık otomobil kullanıyor. Kendisi bilgi üretmek yerine icat ettiği bir yapının da bilgi üretmesini sağladı. İktidar ise gençler nasıl daha dar bir kalıbın içine konur, sorusuna yanıt arıyor. Bu “Türkiye Yüzyılı” değil, AKP yüzyılı! Hangi yüzyıl? 20. yüzyıldan geri, 19. yüzyıldan da geri... İktidar diliyle anlatmak gerekirse ricat! Dünyada icat, bizde ricat!",https://www.cumhuriyet.com.tr/yazarlar/mustafa-balbay/egitim-dunyada-icat-bizde-ricat-2204187
Mustafa Balbay,Şahsıma mektuplar (18) Ülkeyi nereye soksam?,11 Mayıs 2024 Cumartesi,"9 Mayıs AB günüydü... Şahsım için hatıralarla doludur AB. Nasıl unuturum; ülkeyi AB’ye sokacağım dedim. Herkes peşimden geldi. Gerçi sonradan ülkeyi AB’ye değil birbirine soktum ama olsun, o günlerde iyi işe yaramıştı. AB ile ne güzel anlaşmıştık; onların bizi almaya niyeti yoktu, bizim de onların kurallarına uyup girmeye! Onlar Türkiye’deki üniter yapının bozulmasını istiyordu. Biz de bu yapının bozulup bunun yerine arka bahçede hazırladığımız rejimin yerleşmesini. Böylece bir tahterevalli kurduk. Ele geçiremediğimiz kurumları ortadan kaldırmak için harekete geçtiğimizde karşı çıkan olursa, cevabımız hazırdı: -AB istiyor kardeşim. Sen AB’ye karşı mısın? Herkes suspus. *** AB sonradan sapıttı. Yok insan hakları, yok hukukun üstünlüğü bir sürü name. Uzlaşmanın yerini buzlaşma aldı ama çok geçmeden dümeni kırdım. Suriye’den, Irak’tan, Afganistan’dan ne kadar kaçmak isteyen varsa kapıları açtım. Hepsinin hedefi buradan Avrupa’ya geçmek. AB’yi aldı mı bir korku. Neredeyse ayaklarıma kapanacaklardı. Başladılar yalvarmaya: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Aman tüm sığınmacılar sende kalsın. Sana para verelim. Arada sızıp bize geleni de geri kabul anlaşmasıyla ülkesine değil, sana gönderelim...” Gelen para fena değil. Avroların çoğunu sığınmacılara değil, kendimize ayırınca yine ciyakladılar. Paranın nereye gittiğini bilmeleri lazımmış. Sermaye hareketlerinde çareler tükenmez. Olur dedik. Parayı AB’den alıyoruz, ihaleyi bedelinin beş misli yapıyoruz. Biri işi yapana, dördü bize... Neyse ayrıntı gereksiz. Şimdi hepsi şahsıma teşekkür ediyor. “Ülkesini göçmen deposu yapıp, bizi büyük bir dertten kurtardı” diyorlar. Memleketi çöp deposu yapmışız, göçmen deposu mu yapmayacağız? ABD de bizimle iş yapmanın tadını anladı, “Filistin’den 2 milyon kadar kişi size gelsin” diyorlar ama o bölgeyi İsrailli ticaret ortaklarına bırakmak işimize gelmez. Sığınmacılar dedim de yeni bir ballı dönem başlıyor. Dünya Bankası, çalışanların yarısının Suriyeli olması kaydıyla yatırım kredileri verecek. Bunun taksimini de iyi yapmak gerek. Dünyanın pek çok ülkesinde İsrail’i protesto eden üniversite öğrencileri gösteri yapıyor. Bizde de olabilir mi diye sordular, sakın ha dedim. Bugün İsrail’i protesto eden yarın bizi protesto eder. Bir protesto gerekirse biz uygun şekilde şey ettiririz. *** AB’den sonra ülkeyi Avrasya’ya sokalım dedik olmadı. Ortadoğu’ya girsek dedik, Ortadoğu zaten bize girmiş. Şimdilerde “Dünya devleti olduk” diyorum ama ülkeyi dünyaya soktuk da diyemem ki! İçeride de diyalog dilini deniyoruz. Bizim dilimizden anlamayanla anlaşamayız zaten. Bizim oralarda ne güzel bir fıkra anlatılır: Dokuz dil bilen biri gelmiş. Bizimkine İngilizce seslenmiş anlamamış. Fransızca, Almanca, Rusça... Yok. Bizimki adama takılmış: -Dokuz dil biliyorsun ama derdini anlatamıyorsun! Bize gelen bizim dilimizle derdini anlatamıyorsa, sınıfta kalır. 9 Mayıs mesajımda AB’ye de onu dedim: “Sınıfta kaldınız!” Şimdi ülkeyi anayasa tartışmasına sokmak istiyorum. Dün Danıştay’ın 156. yıldönümünde öyle bir hukuka saygı, adalete hürmet konuşması yaptım ki dinleyenin dili tutulur. Adalet terazisi yanımda arazi olur! Ülkeyi anayasa tartışmasına sokamazsam millet beni olmadık yerlere sokacak!",https://www.cumhuriyet.com.tr/yazarlar/mustafa-balbay/sahsima-mektuplar-18-ulkeyi-nereye-soksam-2205311
Mustafa Balbay,Artık bir emekli (E) kuşağı var!,28 Mayıs 2024 Salı,"Önceki günkü büyük emekli mitingi uzun süredir tartışılmakta olan emekliler hareketinin ete kemiğe büründüğünü gösteriyordu. Cumartesi günü İstanbul, İzmir, Bursa, Antalya, Eskişehir, Tarsus, Burhaniye ve Fatsa’da mitingler yapıp “Temmuzda düş kırıklığına uğramak istemiyoruz” diyen emekliler pazar günü de Tandoğan’da, “Biz bir kuşağız, E kuşağıyız. Emekli olduk ama mücadeleden emekli olmadık” dediler. Öğle saatlerinde gittiğimiz Tandoğan alanı çoktan dolmuştu. Alana giden tüm yollarda hareketlilik vardı. Anadolu kentlerinden gelenlerin çoğu belli ki sabaha kadar yolculuk yapmış, önce Anıtkabir’e uğrayıp oradan alana geçtiler. Miting alanına girerken Adana’dan gelen ak saçlı gençlerden biri, “Balbay sana göre bir espri buldum” dedi, devam etti: “Emekliyi de uyutsunlar. Kesin çözüm.” *** Miting alanı dev bir mesaj kutusu gibiydi. Emekliler kendi dertleri için, CHP Genel Başkanı Özgür Özel’in çağrısı ile Tandoğan’a gelmişlerdi ama Türkiye’nin genel sorunlarını da dert edinmişlerdi. Çocuklarının, torunlarının yaşadıklarını dile getiren pankartlar da dikkat çekiciydi. Yıllardır hapiste tutulan askeri öğrencilerden atanamayan öğretmenlere kadar genç kuşakların sorunları da büyük emekli mitinginin gündemindeydi. İki gencin, “Dedemizin vekâletiyle geldik” pankartına takıldık. Dede hastanedeymiş, “Bugün beni ziyarete gelmeyin, mitinge gidin” demiş! 31 Mart seçimlerinin sonuçları da Tandoğan’a vuruyordu. Bir emekli, “Ben Kilisliyim” diye başladı söze. Daha önce birkaç kez gittiğimiz için, “Neresinde oturuyorsunuz” diye sorduk. İstanbul’a taşınmış ama seçimi kazanmanın gururuyla artık Kilisli olduğunu söylüyormuş. Az sonra da Kütahya’dan geldiğini haykıran bir emekli ile selamlaştık. “Yerel seçimde sarı kart gösterdik, devamı gelecek” sözünü birkaç yerde duyduk. Bunun arkası erken seçim. Özel’in de konuşmasında, “İlk seçim vaadim” diye emeklilerin haklarını sıralaması önümüzdeki günlerde seçim sözünün daha sık duyulabileceğini gösteriyor. “Şehrimizde sığınmacı istemiyoruz” duyduğumuz bir başka söylemdi. Derinlerde büyüyen bu konunun görünenden daha ciddi sorunlara gebe olduğunu daha önce de dile getirmiştik. Toplumsal kesimler sayıları kadar değil, sesleri kadar vardır. Emekliler seslerini toplu halde yükseltmenin de ayırdına vardılar. Tandoğan yaş oranı ve heyecan oranı hayli yüksek bir pazar günü yaşadı. *** İktidar, en düşük maaşın 10 bin lira olmasından başlayarak üst üste yığılan emeklilerin sorunlarını. Artık görmezden gelemez. Artık öteleyemez. Artık bütçe bu kadar diye geçiştiremez. Artık önümüzdeki bahara diyemez. Artık size verirsek yatırım olmaz gibi gerekçelerle örtemez. Siyaset özünde bütçenin paylaşımıdır. İktidar bu paylaşımı betondan, önemli bölümü üretime dönük olmayan ihalelerden, dönem zengini yaratmaktan, arka bahçe üretmekten yana kullandı. Sonuçta emekliye damlayan kaldı. Bir emekliye karşı 1-1.5 çalışanın düşmesi elbette zorlu bir durum. İdeal olan 1 emekliye 4 çalışanın düşmesi. Ancak burada da ana sorumlu iktidar. Kayıt dışı ekonomiye yol verirseniz kayıt altındakini de sıktıkça sıkarsanız geleceğiniz nokta bu olur. Dipten gelen dalga iktidarın, “Daha dört yılım var” rahatlığını bozacak!",https://www.cumhuriyet.com.tr/yazarlar/mustafa-balbay/artik-bir-emekli-e-kusagi-var-2211263
Mustafa Balbay,Paşinyan'ın gerçekçiliği,29 Mayıs 2024 Çarşamba,"Dünyada gündem İsrail’in Gazze’de taş üstünde taş, omuz üstünde baş bırakmayan vahşeti. Netanyahu, İsrail halkının önemli bir dilimini de karşısına alarak sınır tanımazlığını, hukuk tanımazlığını, vicdan bilmezliğini sürdürüyor. Mısır askerlerinin de öldürülmesi tehlikenin sıçrama boyutunu ortaya koyuyor. Sınırımızın güneyinde bunlar olurken,doğusunda başka bir rüzgâr var. Ermenistan Başbakanı Nikol Paşinyan’dan üç haftadır ilginç haberler geliyor. Bunlar, Türkiye’nin Ermenistan’la, Azerbaycan’la, Orta Asya’yla, Karadeniz’le ve dünya ile ilişkilerinde olumlu gelişmelere gebe sözler. Paşinyan, Erivan’da Genç Demokratlar Okulu’nda şu zeminde konuştu: “Türkiye’yle ilişkilere soykırım merkezli bakmamalıyız. Soykırım Sovyetler Birliği’nin Türkiye ile ilişkileri bozmak için ortaya attığı bir iddiadır. Büyük acılar yaşadığımız 1915 olayları o dönemin gerçekleri içinde değerlendirilmelidir.” *** Yukarıdaki sözler basına kapalı ortamda edildiği için sonrasında çok tartışıldı. Bir kesim aslında soykırım iddiasından vazgeçilmediğini, Paşinyan’ın tartışmanın yanlış zeminde yapıldığını dile getirdiğini söyledi. Bir kesim de Paşinyan’a haşin davrandı, ihanetle suçladı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu tartışmalar sürerken şunlar oldu: - Ermenistan’ın soykırım dahil tüm iddialarında güçlü olmasını isteyen İran, Azerbaycan’a yaklaştı. Cumhurbaşkanı Reisi, Azerbaycan sınırında Kız Kalesi Barajı’nın açılışını Aliyev’le yaparken “Bazıları kızacak ama bu büyük bir adım” dedi. Reisi’nin son demeci bu oldu! - Paşinyan, Ermenistan’ın işgalinde olan Tavuş bölgesindeki 4 köyü Bakû yönetimine iade etti. - Paşinyan bu adımından sonra, “Ermenistan bugün 30 bin kilometrekarelik sınırları içinde egemen bir devlettir. Bunun dışındaki hayaller peşinde koşmayacağız” dedi. - Ermenistan’da seçkin bir Rus birliği var. Ermenistan ordusundaki generallerden 20 kadarının Putin hayranı olduğu biliniyor. Paşinyan, ağustos ayı sonuna kadar Rus birliğinin topraklarını terk etmesini istedi. - Paşinyan önümüzdeki kasım ayına kadar Türkiye, Azerbaycan, İran ve Gürcistan’la barış antlaşması yapmayı hedeflediğini açıkladı. - Bütün bunların ardından birkaç gün önce Paşinyan’ın helikopteri düşme tehlikesi atlattı. Zorunlu iniş yaptı. *** Yukarıdaki gelişmeler bizi Türkiye-Ermenistan ilişkilerinin yakın geçmişteki kilometre taşlarına götürdü. 1915 boyutu Paşinyan’ın dediği gibi dönemi içinde ayrı bir gerçeklik. O yıl Osmanlı, Çanakkale-Sarıkamış kıskacında dirilişi ararken iç bünyeyi sağlam tutmak için olabilecek her şeyi yaptı. 1. Dünya Savaşı’nda en büyük sivil kaybı Anadolu topraklarındadır. Avrupa nüfusu yüzde 2 eksilirken Anadolu’da bu oran yüzde 30 oldu. 17 milyondan 12 milyona düştü. 5 milyonluk ölüm ve göç kaybı bu topraklarda yaşayan herkesin. Soğuk Savaş sonrasına gelirsek... 1991’de Sovyetler’in çökmesinden sonra Rusya çevresinde yeni bir coğrafya oluştu. Türkiye bu coğrafyada fena olmayan bir başlangıç yaptı. Karadeniz çevresindeki ülkelerin bir araya gelmesine öncülük etti. İlk zirve 1992’de İstanbul’da yapıldı. Burada Ermenistan’ı, bağımsızlığın ilk başbakanı Petrosyan temsil etti, İstanbul’a geldi. Ne yazık ki o sürecin arkası getirilemedi. 2010’lu yıllarda da Erdoğan’ın Ermenistan açılımı Azerbaycan gözetilmediği için atıl kaldı. Bugün yeni bir fırsat doğmuş görünüyor. Küresel aktörlerin işine gelmeyeceği için çok zor ama Ermenistan’la barış, Kafkaslar’a ve Hazar çevresine genişleyebilir. Savaş kadar barış da bulaşıcıdır.",https://www.cumhuriyet.com.tr/yazarlar/mustafa-balbay/pasinyanin-gercekciligi-2211626
Mustafa Balbay,Millete IMF İktidara Saray!,15 Mayıs 2024 Çarşamba,"Cumhuriyet tarihinin en ağır ekonomik krizlerinden birinin yaşandığı ortamda, alınan kararları halka ilan etmekten ve dayatmaktan sorumlu bakan Mehmet Şimşek, fıkra gibi tasarruf önlemleri açıkladı. Durumu mizah konusu yapmakla ciddiye alıp ayrıntılı irdelemek arasında gidip geldik. En doğrusu iki ucundan da tutmak. Şimşek’in sözünü ettiği bütün tasarruflar yapıldığında bütçenin yüzde 3’ünü bulmuyor. İşin bu yanı bir tarafa... Şimşek’in ilk maddesi daha önce “çerez parası” dediği kamuya alınan araçlar! Üç yıl süreyle yeni araç alınmayacak. Kamuoyunda en çok dikkati çeken, en çok haber yapılan konuyu almışlar, “Tasarruf yapıyoruz” diye duyuruyorlar. Buna verilecek güzel yanıtlar var ama biz de o tür sözlerden tasarruf edelim! *** Şimşek’in açıkladıklarını kazıdığınızda altından şunlar çıkıyor: 1-İktidar halka IMF politikası uygulamaya karar vermiş. IMF, geçmişte Türkiye’ye temsilci gönderdiğinde alınması gereken önlemleri bir bütün olarak açıklardı. Millete kemer sıkma dayatılırken bundan iktidarın da pay alması benimsenirdi. Şimdi başta atanamayan öğretmenler olmak üzere devlet kapısında iş bekleyen yüz binlerce kişiye, “Kusura bakmayın, muhalefet ve kamuoyu da tasarruf önlemleri alın dediği için yeni kadro açamıyoruz” denecek. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2-Burada ana hedef CHP’li belediyeler görünüyor. Bir taşla üç kuş vurmak diye buna denir. Bir yandan tasarruf tedbirleri alıyoruz deyip kamuoyunu oyala. Bir yandan CHP’li belediyelerin elini kolunu bağla. Bir yandan oradan kısacağın parayla kendi genel işlerini daha rahat düzene koy. 3-Bir başka olasılık da şu; haziran, temmuz aylarında daha ağır önlemler geliyor. Bunlarla toplumu alıştırmak istiyorlar. Milletin daha çok canını yakacak önlemler geldiğinde “Daha önce haber vermiştik” demeye hazırlanıyorlar. Maddeler uzatılabilir. İşin özünde ise şunlar var: 1-Ülkede bütçe kalmadı. Cumhurbaşkanlığı ucube sisteminde Saray’da hazırlanan bütçenin kuruşuna dokunmak, bir maddesini değiştirmek yasak. Ola ki Meclis bütçe yasasını onaylamazsa Saray’ın bir önceki yılın bütçesi üzerinde rakamsal oynamalar yapıp devam etme hakkı var. 2-En güçlü tasarruf, denetimdir. Türkiye’de denetim sistemi ortadan kalktı. Sayıştay, mali mahkeme olarak bilinir. Kamunun tüm mali harcamalarını denetleme hakkı ve görevi vardır. Yıllardır Sayıştay raporları ciddiye alınmaz oldu. Raporlarda da eğer bir usulsüz harcama kayda geçmişse ilerleyen sayfalarda, “Bu aşamadan sonra bilgi ve belge elde edilememiştir” cümlesine rastlıyorsunuz. *** CHP’ye bir çağrımız var: 2024’ün ilk yarısı bitiyor. Şimdiden kapsamlı bir çalışma yapın 2025 bütçesine hâkim olun. Gerekirse alternatif bütçe hazırlayın. Siyasetin bir başka açıdan tarifi şudur; bütçeyi pay etme sanatı! Bütçeden toplumun bütün kesimlerinin hak ettiği payı alması için hazırlık yapın. 2024 yılı kasım ayında bütçe yasası TBMM’ye geldiğinde “Onu değil, bunu istiyoruz” deyin. CHP artık itiraz siyasetinden çok seçenek öne sürmeyi benimsemeli. Geçmişte de yeri geldikçe dikkat çektiğimiz bir “fedakârlık” paylaşımını bir kez daha yaşıyoruz: Fedakârlık son derece eşit paylaşılıyor; “feda” kısmı millete, “kârlık” kısmı iktidara!",https://www.cumhuriyet.com.tr/yazarlar/mustafa-balbay/millete-imf-iktidara-saray-2206722
Mustafa Balbay,31 Mart başlangıcı!,09 Mayıs 2024 Perşembe,"Yarın 31 Mart seçimlerinin kırkı çıkıyor. Geleneklerimizde ölüm ve doğum sonrası ilk kırk gün önemlidir. 31 Mart 2024, “Artık iktidar değişimi olanaksız”, “Türkiye’de demokrasi giderek seçimli otoriterliğe dönüşecek” gibi duyguların ölümüdür. AKP iktidarı ANAP’laşma sürecine girdi. 31 Mart 2024, “Beklediğimiz bahar geldi”, “CHP büyük bir toplanma merkezi olabilir” duygu ve beklentilerinin doğumudur. Umutlu olabileceğimiz bir dönem başladı. Türkiye’nin seçim haritasına bakarak vurgulayalım: Tarihin akışı değişti! Dünyanın Türkiye’ye bakışı değişti. İktidarın CHP’ye yaklaşımı değişti. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tarihin değişen akışı nasıl şekillenecek? Büyük bir beklenti oluştu. Beklenti yüksekliği, iyi taşınabilirse lideri uçurur, taşınamazsa göçürür! Bütün değerlendirmelerin odağında CHP Genel Başkanı Özgür Özel var. Özel, yerel seçimlerde CHP’yi birinci parti yapmanın, yüzde 25’lik cam tavanı kırıp yüzde 40 hedefini giymenin, beklenmeyen yerlerde belediye başkanlığı elde etmenin verdiği güç ve özgüvenle yeni bir siyaset yapma biçimi oluşturuyor. Erdoğan’ın ardından Bahçeli ile görüştü. Diyaloğa özünde karşı çıkmak olmaz. Toplum siyasal gerilimleri izler; belki bundan hoşlanır bile ama onaylamaz! Siyaset ikliminin bahar havasında olması seçmeni de mutlu eder. Yukarıda sözünü ettiğimiz beklenti yüksekliği bu diyaloglarla birlikte beklenti çokluğuna döndü. Devamının nasıl geleceğini herkes merak ediyor. Bu konuda fikir yürütmek için öncelikle mevcut görüşmelerin içeriğinin ne olduğunu bilmek gerekiyor. Her ikisiyle ilgili içerik açıklaması yapılmaması doğal olarak beklentinin içine kuşkuyu da katıyor. Böylesi durumlarda kuşku, baldaki tuz gibidir! Özel-Erdoğan görüşmesinin üzerinden bir hafta geçti. Yapabileceğimiz yorumların ilk cümlesi şu: Boş koltuk, dolu koltuklardan çok konuşuldu! Yorumun devamını önümüzdeki günlere bırakalım. *** Yeniden altını çizelim: 31 Mart büyük bir başlangıç Bunun nasıl oluştuğuna ilişkin günlerdir yazıyoruz, söylüyoruz. Bir örnek verelim. Geçen cumartesi Eskişehir Kitap Fuarı akşamında, önceki genel başkanlar Hikmet Çetin, Altan Öymen, Murat Karayalçın, CHP Grup Başkanvekili Gökhan Günaydın, belediye başkanlarının belediye başkanı Prof. Dr. Yılmaz Büyükerşen, CHP il başkanı Talat Yalaz, Eskişehir Belediye Başkanı Ayşe Ünlüce, milletvekilleri Jale Nur Süllü, İbrahim Arslan, Odunpazarı Belediye Başkanı Kazım Kurt, Göynük Belediye Başkanı Ali Oral, Sapanca Belediye Başkanı Nihat Arda Şahin’le birlikteydik. CHP Göynük’te 47, Sapanca’da 25 yıl sonra kazandı. Ali Oral, 26 Mayıs’ta yapılacak Akşemseddin’i anma etkinliklerinin davetiyesini paylaştı. Nihat Arda Şahin 35 yaşında, boyu uzun, hedefleri boyundan uzun bir belediye başkanı. Sapanca’yı nasıl kazandıklarını sordum. Dedi ki: “Kazanacağımıza en son CHP’liler inandı. Öteki partilerden insanlar, ‘Bu kez size vereceğiz’ diyordu. Bizim arkadaşlar, ‘zor’ diyor, sandığa gidip gitmemeyi tartışıyordu...” Özel’in “Türkiye ittifakı” söylemi tuttu. Bu anlamda tüm partilerle diyalog olumlu ama şunu da unutmamalı: Seçmen, AKP’den umudu kestiği için CHP’ye oy verdi. Şimdi bütün çaba verilen oyun hakkını verip CHP’de kalmasını sağlamak olmalı. Yani işimiz gücümüz iktidarla diyalog değil, “İşimiz gücümüz Türkiye” olmalı! Özel’e bir söz armağan ediyoruz: İnsanın en zayıf anı, kendisini en güçlü hissettiği andır!",https://www.cumhuriyet.com.tr/yazarlar/mustafa-balbay/31-mart-baslangici-2204594
Mustafa Balbay,Şahsıma mektuplar (21) İkti-dardayım!,01 Haziran 2024 Cumartesi,"Her şey üst üste geliyor ama olsun. Ben onları alt alta koymasını bilirim. Meseleleri mesele yapmazsan mesele olmaktan çıkar! Şu aşamada milletin meselesini millete havale ederek yürüyorum. Emekliler biraz daha emeklesin. Atanamayan öğretmenler eğitimlerini biraz daha artırsın. Üreticiyi ithalatla terbiye edemedik, biraz daha dirensin. Dar gelirlilerin adını zaten dar gelirli diye koymuşuz, bunu değiştirmeye ne gerek var! İnsanımızın bunca sorununu yeterince kullandık. Daha fazla kullanmanın zorlukları olacaktı. Düşündük milletimize yepyeni bir sorun armağan etmek için ne yapabiliriz diye. Bulduk. Köpekler... Sokak köpeklerini gündemin ortasına salalım dedik! Milleti yıllardır uyutuyoruz bir şey diyen yok. Tutturdular, “Köpekleri uyutmayın” diye! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Uyutalım mı uyutmayalım mı diye, uyutmayı bir süre daha sürdürecek gibiyiz! *** Milletim benim velinimetim. Onlara şöyle yerli ve milli, darbe almamış, yeni bir anayasa versem diyorum. Ben bunu söyledikçe tutturuyorlar, “Önce mevcut anayasaya uy. Her gün anayasayı çiğniyorsun” diye. Anayasa sakız mı ki çiğneyelim. Tam aksine biz kılına zarar gelmesin diye anayasanın üzerinde titriyoruz. Neden? Anayasal devlete saygımızdan! Ama bu anayasayı darbeciler yaptığı için anayasayı hiç kullanmayanlar olarak el değmemiş bir anayasa yapalım diyoruz. Öyle bir anayasa yapacağız ki toplumun bütün kesimleri kendini bulacak. İlk 4 madde kalsın diyenlere, “hay hay” diyeceğiz, kalsın, aynen koruyacağız. İlk 4 madde değişsin diyenlere, “hay hay” diyeceğiz. Ne istiyorlarsa ortadaki maddelerin arasına koyacağız. Böylece ilk 4 kalsın diyenler, ilk 4’e bakacak. İlk 4 gitsin diyenler, ortadaki 4’e bakacak. Nasıl, dört dörtlük bir anayasa değil mi? Ee herkesin istediğini yaptıktan sonra 2 maddecik de ben istemişim çok mu? Sonuna doğru anayasaya saygımızı sadakatimizi göstermek için madde ekleriz: “Yeni anayasa ile birlikte daha önce cumhurbaşkanlığı yapanların görev süresi sıfırlanır. Bir kişi ancak iki dönem aday olabilir.” Hepsi bu... Şahsımın adı geçiyor mu? Geçmiyor. Sırf anayasaya saygımızdan, sı-fırlıyoruz! *** Anayasa işini bu hedefle zamana yaydım ama asıl derdim başka! 15 Temmuz’da devleti FETÖ’den temizleyelim dedik. Bir taşla iki kuş vurduk. Birincisi FETÖ’den kurtulduk, ikincisi kendi istediğimiz devleti kurduk. Kurduk ama FETÖ kadroları gidince kuruduk. Yerine daha demokratik bir yapı kuralım diye yola çıktık. Yeraltı dünyasıyla yerüstü dünyasını buluşturduk. Tarihte eşi görülmemiş bir birlik beraberlik yarattık. Şimdi o da çöktü! Mafya gruplarıyla saray grupları, cemaat gruplarıyla çete grupları iç içe geçti, lastik patladı. Bütün bunları içimde tutup iktidarımı nasıl sürdürürüm, ona bakıyorum. Dışarıdan yana endişem yok. İsrail’in en büyük korkusu “güçlü Suriye” idi. Suriye’yi paramparça ettik, Esad’ı da Esed yapıp elini ayağını bağladık. İsrail, Gazze’de ölüleri öldürüyor, Suriye’den çıt yok. Niye? Suriye’nin kendisi çatırdamış, nasıl çık çıkarsın! BOP eşbaşkanlığının böylesine hakkını verirken benimle çalışmak istemeyenin ya aklı yoktur ya planı! Bütün bunlardan sonra yarın İsrail’e yüksek sesle saldırsam diyorum! Şahsımın c-esaretini tüm dünya görsün!",https://www.cumhuriyet.com.tr/yazarlar/mustafa-balbay/sahsima-mektuplar-21-ikti-dardayim-2212755
Mustafa Balbay,Gizli tanık terörü!,21 Mayıs 2024 Salı,"Ayhan Bora Kaplan soruşturması, 8 Eylül 2023’te Esenboğa Havaalanı yolundaki sert operasyonla kamuoyu gündemine oturdu. O gün Kaplan’ı apar topar gözaltına alan polislerin hemen tümü Kaplan’ın suçlarından daha ağır iddialarla gözaltına alındı. Artık geride kaldığı sanılan, yine at izinin it izine karıştığı bir süreçten geçiyoruz. Sapla saman, beyle yaman, karman çorman! İçişleri Bakanı Ali Yerlikaya ile önceki bakan Süleyman Soylu’yu yukarıda aktardığımız tablonun olmadık yerlerine oturtanlar var. Hal böyle olunca Soylu’nun devamı Bahçeli’ye, Yerlikaya’nın devamı Erdoğan’a çıkıyor. Her şeyin birden alabora olmasına, darbe iddialarının bürokratik vesayete karışmasına neden olan süreç gizli tanıkla başladı. *** Suç örgütünde Ayhan Bora Kaplan’dan sonra gelen ikinci adam Serdar Sertçelik’ti. Soruşturma devam ederken Sertçelik M7 kod adıyla gizli tanık oldu. Ama ne gizli tanık! Verdiği 19 sayfalık ifadeye bakılırsa suç örgütünün bir ucu MHP’de, bir ucu AKP’de, bir ucu bakanlara uzanıyor bir ucu saraylara... Sertçelik gizli tanık olduktan sonra denetimli olarak serbest kaldı. Ardından yurtdışına çıkarıldı. Şehrin dışına çıkması yasak, yurtdışına çıkmış. Demek ki iyi denetlenmiş! Ve konuşmaya başladı. Dosyadaki M7 kod adlı gizli tanığın kendisi olduğunu açıkladı. İfadesinde nelerin olması gerektiğinin öğretildiğini anlattı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte bu noktadan sonra soruşturma bir misket bombası gibi her yöne dağıldı. Kaplan operasyonunda aktif rol alan polis müdürleri gözaltına alındı. Soruşturmanın seyrini Erdoğan’ın tutumu belirleyecek. Hainle kahraman arasında bir dudak farkı var! İşte asıl konu etmek istediğimiz “gizli tanıklığın” kullanım şekli Kamuoyunda “gizli tanık yasası” olarak bilinen Tanık Koruma Kanunu Ergenekon kumpaslarında gözaltı dalgaları sürerken çıktı. 27 Aralık 2007’de 5726 sayılı kanunu çıkaran AKP, bunu FETÖ’nün kullanımına sunup eksiklikleri oldukça giderdi. Gizli tanıkları her türlü suça bulaşmış, hapisten çıkma şansı kalmamış kişiler arasından seçtiler. 60 gizli tanıktan 31’i dinlendi. Terör örgütünün iki numaralı ismi, 2012’de 14 yıldır hapiste olan Şemdin Sakık, “Deniz” kod adıyla gizli tanık yapıldı. 26. Genelkurmay Başkanı İlker Başbuğ’un “terör örgütü kurucusu” olduğuna ilişkin ifade verdirildi. Bir de Osman Yıldırım vardı ki... Hem sanık hem açık hem gizli tanık! Danıştay cinayetine katılıncaya dek 30’dan fazla suç işlemiş. Tam gizli tanık yapılacak kişi! Bunları yapan Ergenekon hâkim ve savcılarından kaçamayanlar yargılanıyor. Şimdi utanmadan nasıl da iyi hukukçu olduklarını anlatıyorlar! *** Son günlerde çok sık yeri gelen şu sözü gel de bir kez daha anımsatma: Ayarını bozduğun kantar, gün gelir seni de tartar! Gizli tanık şimdi de Erdoğan’la Bahçeli’yi dehşete düşüren bir mayın oldu. AKP’lilerin 2007’de büyük bir heyecanla çıkardıkları gizli tanık yasası kapsamında hazırlanan M7 kodlu Serdar Sertçelik’in ifadesi, sert rüzgârda cadde ortasında savrulup duran ucu açık elektrik teli gibi! Kimi çarpacağı belli değil. Hukukun dışına çıktın mı azı çoğu olmuyor, kimi vuracağı belli olmuyor! Bir bakmışsın, yaptığın yasanın içine düşmüşsün!",https://www.cumhuriyet.com.tr/yazarlar/mustafa-balbay/gizli-tanik-teroru-2208881
Mustafa Balbay,Şahsıma mektuplar (19) Düşman yaratmalıyım!,18 Mayıs 2024 Cumartesi,"Şahsımrasinin ne olduğunu bir kez daha dosta düşmana gösterme günlerinden geçiyoruz. 31 Mart’ı takvim yapraklarından silip 2 Mayıs’ı yerleştirme girişimlerini sürdürüyorum. Zamanla bütün taşlar saraya, affedersiniz rayına oturacak! Bir haftaya ne çok şey sığdırdık. Yargıtay seçimleri uzun sürdü ama biraz da ben istedim. Turlar uzadıkça, rekabet sertleştikçe kimin ne olduğunu daha iyi görüyorum. Yargıtay’ı hukuktan iyice arındırdık ama yine de bize tam bağlılıkta sorunlar oluyor. Bana az bağlı olanlarla çok bağlı olanlar, benim gölgemde büyüyüp beni aşmaya kalkanlar, istediğim kararları hemen alma yarışında dereceye girenler, başkan seçiminde benim irademe karşı koyma cüreti gösterdiler. Ben de “Başkan sizdense savcısı bizden” deyip tornamızdan geçmiş bir kardeşimizi savcı atadım. Nasıl olsa hepsinin üzerinde Saraytay var! *** Batı, demokrasi hükümet-dışı örgütlerle büyür demiyor mu? Biz demokrasiyi daha ileri götürdük, devlet-dışı örgütleri kurduk. Bunun içine devletin güvenlik görevlilerinin sızması sorun yaratıyor. Devlet memurlarının kuraldı, disiplindi kimi gereksiz takıntıları olduğu için lastik bir yerden patlıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ayhan Bora Kaplan adlı girişimci bir vatan evladının soylu mu soylu bir bakanımızla son derece yararlı bağlantılarının ömrü dolmuştu. Bir de başımızda gri liste belası var. Şimşek bastırıp duruyor, “Ülke suç ve suçlu cenneti oldu diyorlar. İMF, Dünya Bankası bu tür iddialara karşı duyarlı. Yasadışı örgütlenmelerin tümünü ortadan kaldıralım” diye. Ne güzel işte, ülkeyi cennet yapmışız... Neyse bir grup operasyona izin verdim. Bunları gösterip “dünyanın yolsuzlukla en yoğun mücadele eden ülkesi” unvanını alacağız. Memlekette sosyal adaletten hukuka ne varsa temizliyorum. Bizden iyi temiz toplum neferi mi bulacaklar. Karışık haberler çıkınca bastım demeci: “Kuklayı da kuklacıyı da biliyoruz!” Biz nasıl bir hu-kukla hareket edilmesi gerektiğini gayet iyi biliyoruz. Her kukla, ona uygun bir hukukla her türlü işlevi görür. Ne demek istediğim bir süre sonra daha iyi anlaşılacak. Küçük bir ipucu vereyim; ortağımın da başında Ateş gibi bir dava var. Ateş’in alevi arada bir ortağıma doğru yürüyünce hemen feryadı basıyor: “Bizi terk edemezsin, sensiz olmaz, bin yıl beraberiz...” *** Çevremde kalın kalın fidanlar var. İyi yetiştiler. Geçen gün güzel bir deney paylaştılar. Köylü fareleri bir çuvala koyup kasabaya götürüyormuş. Otobüste giderken her on dakikada bir çuvalı sallayıp yönünü değiştiriyormuş. Öteki yolcular dikkatle izleyip bunun nedenini anlamaya çalışıyormuş. Bulamayınca adama sormuşlar. Şu yanıtı vermiş: “Onları rahat bırakırsam çuvaldan çıkmanın yolunu bulmaya çalışırlar. Çuvalı kemirirler. On dakikada bir sarsınca şaşırıyorlar, ne olduğunu anlamaya çalışıyorlar. Bir şeyler sezinceye kadar on dakika doluyor. Bir daha sarsıyorum.” O kadar hoşuma gitti ki. Milleti sars ki devlet yaşasın! Millet maaşa zam beklerken bas tasarrufu! Millet yumuşama beklerken bas ağır hapsi! Millet nefessiz kaldım derken bas özgürlük oksijeni! Millet bunlara alışmaya başlamışken üret yeni bir düşman! Düşman üretmekten kolay ne var, hiçbir yerden bulamazsak içimizden buluruz!",https://www.cumhuriyet.com.tr/yazarlar/mustafa-balbay/sahsima-mektuplar-19-dusman-yaratmaliyim-2207900
Mustafa Balbay,Almanya ezeli vatan!,23 Mayıs 2024 Perşembe,"19 Mayıs’ın 105. yılı kapsamında Almanya Dortmund Atatürkçü Düşünce Derneği’nin (ADD) programlarına katılmak üzere bu şehirdeydik. Sözcü yazarı İsmail Saymaz’la birlikte geçmişi bugüne bağlayıp gelecek beklentilerini paylaştık. Türkiye hapşırsa Avrupa’daki Türkler nezle olur. Türkiye’ye bahar gelse Avrupa’daki Türkler meyveye durur! 31 Mart’ın sonuçları Dortmund’a da ulaşmış. Atatürkçüler geleceğe daha umutlu bakarken, nasıl bir geleceğin oluşmakta olduğunu kestiremiyorlar. Türkiye 1960’lı yıllardan beri “gurbetçiler”e “döviz bankası” gözüyle baktı. AKP döneminde bu bakışa yenisinin eklendiğini bir kez daha gördük - Oy deposu! “Yurtdışına çalışmak için giden Türkler” politikası olmadığı için yurttaşlarımız rüzgârda savrulan yaprak misali buldukları dala tutundular. AKP ise Türkiye’nin devlet olarak ürettiği bölük pörçük politikaların dışında kendi siyasetine zemin olacak ayrı yapılar kurdu. Oysa klasik söylemle “lobi oluşturma” hedefine yönelik çalışılsa durum başka olur. Gerçek bir “Türkiye gücü” oluşurdu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Almanya’daki Türkleri bilen kişi, Türk ile karşılaşınca sorar: - Hangi Türkiye’densin? Dortmund’daki konferansa katılanlar, Türkiye’nin değişik kentlerinden ve değişik düşüncelerinden güzel bir Türkiye senteziydi. Eski ülkücülerden eski devrimcilere kadar Türkiye’yi karşılıksız seven, ülkeden aldıklarıyla değil, ülkeye erdikleriyle doyan bir yelpaze vardı. Almanya’da doğmuş altı gencin söylediği “Dağ Başını Duman Almış” bizi de heyecanlandırdı. Konferanstan sonra “Gurbetteki Türkçe ve Gençlik” konulu sempozyum vardı. Almanya’da Türkçe kitaplar yazan Şenay Tek, Kemal Yalçın, Halil Gülel, Şükrü Akarsu, Şener Kaya, Yaşar Kara farklı boyutlara değinen, yaraya tuz basan konuşmalar yaptılar. Almanya’da dördüncü kuşak farklı geliyor. İlk kuşağı Bekir Yıldız, Yüksel Pazarkaya, Fakir Baykurt’un kitaplarından okumuştuk. Çok ekstrem bir durum ama dördüncü kuşaktan biriyle ilk kuşak mahkemelik olursa hâkim önünde tercüman aracılığıyla anlaştığı oluyormuş. ADD Başkanı Dr. Süleyman Soytürk’le Dortmund’u dolaşıyoruz... Tabelalar geçiyor: Harran Ocakbaşı, Dersim Sofrası, Helvacı Ali... Tabelalar, Almanya’da tutunan Türklerin de az olmadığını gösteriyor. İlk kuşak çoğu madende olmak üzere işçi olarak gitmişti. Son kuşaklar her alanda. ADD İkinci Başkanı Caner Demirci, Adanalı söylemini bozmadan anlatıyor: “Benim kızım Almanlara Almanca öğreten bir Almanca öğretmeni...” *** Günter Wallraff, 1985’te yayımlanan Ganz Unten (En Alttakiler) adlı romanını bir Türk işçisi kılığına girip, madenlerde, ağır işlerde çalışarak yazmıştı. Türklerin hangi zorluklarla Almanya’da yaşadığını duyurmuştu. Bugün Türkler her alanda kendilerini kabul ettirmişler. Şimdi Türklerin “bir altında” Suriyeliler var. Almanya’nın aldığı 1 milyon Suriyeli, ülkenin başlıca “derdi”. Bunun yanında Nazi siyasetinin yükselmesi sadece Almanya’nın değil, tüm Avrupa’nın geleceğini ilgilendiren bir durum. Merkel dönemine tek eleştiri, 1 milyon Suriyeliyi Almanya’ya alması. Konu açılınca takıldık: - O da bir şey mi? Bizde 10 katı var! Dortmund’daki kömür havzaları kapanmış. Yerini yüksek teknoloji yatırımları almış. Maden işçilerinin lojmanları duruyor. Hemen tümünde geçmişte madende çalışmış emekli Türkler oturuyor. Bir evin önündeki Karamanlı teyzeyi selamladık. Dizlerinden dolayı üst kata çıkamamaktan yakındı. Lojmanın yanında küçük bahçe olduğunu öğrenince seslendim: - Teyze bahse girerim, orada yeşil soğan yetiştiriyorsundur! Beraber gittik, kuşlar dadanmasın diye naylon torba da asmış.",https://www.cumhuriyet.com.tr/yazarlar/mustafa-balbay/almanya-ezeli-vatan-2209555
Mustafa Balbay,Özgür Özel’in liderliği,11 Nisan 2024 Perşembe,"Kutluyoruz... Siyasi tarihimizde genel başkan olduktan sonra en kısa sürede yerel seçimlere giren liderlerden biri oldun... Genel başkanlık koltuğuna oturduktan iki hafta sonra “Özgür Özel’in yürüyüşü” başlıklı yazımıza Nasrettin Hoca fıkrası ile girmiştik. Gelinen noktada anımsatmak şart... Hoca tarlada ekin biçerken bir yolcu yaklaşmış, seslenmiş: -Hocam, falanca köye ne kadar zamanda varırım? Hoca adama şöyle bir bakmış, “Hele yürü” demiş. Yolcu sorusunu tekrarlamış. Hoca aynı yanıtı vermiş. Adam, “Başındaki kavuktan utan” deyip öfkeyle yola koyulmuş. 50 metre kadar sonra Hoca, “Duuur” deyip seslenmiş: -Bu yürüyüşle 2 saatte varırsın. Nasıl yürüyeceğini bilmeden ne kadar zamanda varacağını söyleyemezdim ki! ** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlk seçimde nasıl yürüyeceğini gösterdin. Yüzde 25’lik cam tavanın gerçekten camdan olduğunu ortaya koydun. Şimdi tavan yüzde 40’a çıktı. Günlerdir bu başarının nedenleri yazılıyor, söyleniyor. AKP’nin yıpranmışlığı, ekonomik sıkıntılar, bütün bunlar tamam ama CHP’nin toplanma yeri olarak seçilmesinin en önemli nedeni, değişim. Her değişim sancılıdır. Bunun sağ-sol kanatta pek çok örneği var. Her değişimden doğan da yenidir. Seçmen bu değişimden ülkeyi yönetmeye talip bir kadro, sorunları kullanmayı değil çözmeyi hedefleyecek bir iktidar çıkmasını istiyor. Oylar ne veresiye ne emanet... Hepsi altı okun üstüne basılmış, sorumluluk oyları. Siyasetin doğası gereği CHP’nin toplam gücünü sen temsil ediyorsun. En akıllı insan, olabildiğince çok akıl kullanabilen insandır. CHP bu konuda zengin bir parti. Yeter ki oklar hep dışa dönük olsun, içe dönük olmasın. Bu bağlamda İmamoğlu ve Yavaş her şeyden önce senin gücün. Bu üç gücün ve devamının hedefe dönük tutulması bile Türkiye için büyük bir şans olur. Türkiye’de her seçim kritiktir. 31 Mart gerçekten öyleydi. En kötü sonuçta bile elbet bir mücadele zemini oluşturulurdu ama elde edilen sonuçlar için şunu söylemek geliyor içimizden: Tünelden çıkılmıştır. Bütün mesele ülkenin yeni bir tünele sokulmasına izin vermeden düzlüğe ulaşmaktır. Bunun başlıca yolu CHP’nin kuruluş değerlerini, tam bağımsızlıkçı kimliğini pekiştirerek şimdiden ülkenin genel yönetiminde de var olduğu düşüncesiyle hareket etmesidir. *** Seçim sonuçları, lider olduğunu kanıtlamaktan çok lider olmanı sağlayacak sahayı sana sunmasıdır. Ülke sadece toprak bütünlüğünden ibaret değildir. İnsan bütünlüğü de önemlidir. Rousseau’nun, “Kalpleri bölerseniz ülkeyi de bölmüş olursunuz” sözü en çok bizim gibi ülkeler için geçerlidir. Prof. Dr. Ahmet Taner Kışlalı bunu şöyle tarif eder: “Ülkenin rejimine en uzak kesimler bile ülke yönetiminden bir şeyler bekleyebilmeli. O zaman gerçek bütünlük sağlanır.” Şimdi bütün kesimler senin şahsında CHP’nin ne yapacağını, nasıl bir yol haritası oluşturacağını gözlüyor. Okuma yazmayı yeni öğrenen üç arkadaştan ikisi sökmüş, üçüncüsü zorlanıyormuş. Arkadaşları sıkıştırınca feryat etmiş: “Bütün harfleri öğrendim... Bir tutuşturabilsem, tamam...” Türkiye dağınık harfler ülkesi haline geldi. Bütün harfleri bir güzel tutuşturup yazmak gerek: “Türkiye Cumhuriyeti demokratik, laik, sosyal bir hukuk devletidir!” Bütün mesele... Bütün harfleri kullanmak... Bütün harfleri kullanmak...",https://www.cumhuriyet.com.tr/yazarlar/mustafa-balbay/ozgur-ozelin-liderligi-2195205
Mustafa Balbay,ABD gezisi iptal gibi!,25 Nisan 2024 Perşembe,"Dün “ABD ile Hamas gerilimi” başlıklı yazımızda, 9 Mayıs’ta gerçekleşmesi beklenen Biden-Erdoğan görüşmesinin iptal edilme olasılığının yüksek olduğunu vurgulamıştık. An itibarıyla yüksek olasılık biraz daha yükselmiş görünüyor! Görüşmenin iptal gerekçesi ise çatallı. İktidara yakın kaynaklar, iptal isteminin Erdoğan’dan geldiğini vurguluyor. Gerekçe olarak İsrail’in Gazze’de acımasız saldırılara devam etmesini ve ABD’nin bunu fiilen desteklemesini gösteriyor. Taraflardan resmi açıklama gelmeden kesin ifadeler kullanmamak gerekir. Ancak iptal olasılığının başlıca gerekçesinin Erdoğan’ın Hamas’a yönelik destekleyici tutumu olduğu bilgisi var. ABD, Katar’dan çekilmekte olan Hamas’ın yeni üs olarak Türkiye’de kabul görmesini kabul edilemez buluyor. Bununla bağlantılı bir başka gerekçe de Erdoğan’ın Putin’le olan ilişkileri. Putin bir türlü Türkiye’ye gelemedi! Yılbaşı sürecinde Putin’in 12 Şubat’ta Türkiye’de olacağı duyurulmuştu. Daha sonra erteleme haberi geldi. “Seçimden sonra” dendi ama “hangi seçimden sonra” belli değil! Putin’in Erdoğan’a olan desteğinin derinliğini şöyle özetleyelim: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 2023 seçimlerinden önce Türkiye’nin Rusya’ya olan 20 milyar dolarlık doğalgaz borcunu erteledi! Bunun karşılığı sadece sıkı muhabbetse ne âlâ! *** AKP iktidarının tarihi biraz da ABD ile ilişkiler tarihidir. Aradan bir kuşak geçti! AKP’den önceki Ecevit’in başbakanlığındaki koalisyon sırasında ABD, ısrarla Türkiye üzerinden Irak’a girmeyi ve Saddam’ı devirip Irak’ı işgal etmeyi planladı. Ecevit buna karşı çıktı. “Komşu bir ülkenin ne olursa olsun Türkiye üzerinden işgal edilmesini istemem” dedi. Bunu sağlığında Ecevit’le birkaç kez konuştuk. Ecevit, koalisyonun bitmesini ve AKP’nin iktidara gelmesini temel olarak bu sürece bağlıyordu. Nitekim AKP 3 Kasım 2002’de seçimleri kazandıktan hemen sonra hiçbir kamu sorumluluğu olmadığı halde Erdoğan, ABD’ye gitti. 11 Aralık 2002’de dönemin ABD Başkanı Bush’la görüşmesinde şu mesajı verdi: “Saddam bir diktatördür. Biz bir diktatörle yan yana yaşamak istemiyoruz.” ABD’nin aradığı yanıt buydu. Sonrasında 1 Mart 2003 tezkeresine kadar giden süreç yaşandı. 1 Mart’ta ABD’nin tüm Türkiye’yi kullanmasına, fiilen işgal etmesine neden olacak tezkere Meclis’ten geçmedi ama 5 Mart’ta hava sahasının kullanımına, benzer her türlü desteğe izin veren tezkere geçti. Sürecin devamında iş, Türk askerinin başına çuval geçirilmesine kadar vardı! *** 1 Mart tezkeresinden sonra ABD katlarında şöyle bir değerlendirme öne çıkmıştı: Türkiye gibi ülkelerde bize sadece bir tek sorumlu lazım. Parlamento, yargı, olmadık kurumlarla uğraşmak zorunda kalmamalıyız! O sorumlu ile her şeyi daha kolay hallederiz! O günlerden de bugünlere geldik. 24 Şubat 2022’den beri Rusya-Ukrayna (NATO) savaşı nedeniyle kuzeyimiz karışık... 7 Ekim 2023’ten beri Hamas-İsrail savaşı ve İsrail’in sivil hedef dinlemeden saldırıları nedeniyle güneyimiz karışık... ABD, her iki hatta da Türkiye’yi yanında görmek istiyor. Türkiye’nin de ekonomisi, Şimşek’in ABD’den para istemesine kadar indi! Tümü ortaya çıkmamış yeni bir parçalı bulmaca söz konusu! İnsanın aklına yıllar önce Cüneyt Zapsu’nun, “Deliğe süpüreceğinize” diye başlayan cümlesi geliyor!",https://www.cumhuriyet.com.tr/yazarlar/mustafa-balbay/abd-gezisi-iptal-gibi-2199759
Mustafa Balbay,Şahsıma mektuplar (15) Is-takoz etkisi!,20 Nisan 2024 Cumartesi,"Bir bu eksikti... Hiçbir açığımız millete koz olmadı ama ıstakoz fena çarptı! Etrafımdaki çokbilmişler, bir iki gün geçer unutulur dediler. Öyle görünmüyor. Şimdi et bulamazlarsa ıstakoz yesinler gibi bir şey çıktı ortaya. Kelebek etkisi gibi bir şey bu. Ormanda bir kelebeğin kanat çırpması adım adım fırtına oluşturur derler ya... Sanki böyle bir şey geliyor üstüme. Istakoz küçük ama kelebekten büyük! Kelebek böyle bir etki yaptığına göre ıstakoz ne yapmaz. İçindeki takozdan belli! Koca devletin bütçesini şahsım kesesi yaptım. Bize de damlıyor, dediler. İhaleleri istediğim kişiye vermek için tüm yasaları şahsıma uydurdum. Çalıyor ama çalışıyor, dediler. Şahsıma gerekli gereksiz saraylar yaptırdım. Adam Türkiye’yi temsil ediyor, dediler. Memlekette ne var ne yok hepsini sattım. Bir bildiği vardır, dediler. Çevremdeki herkesi zengin ettim. Bal tutan parmağını yalar, elbette etrafını gözetecek, dediler. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Istakoz öyle olmadı. Milletin dilinde. Açlık başlarına vurdu diyeceğim, onları aç bıraktığımız ortaya çıkacak. Şahsımı ve maiyetimi her türlü saldırıdan koruyacak, “demir kubbe” gibi medya kalkanlarım var. Aktrollerim var. Hiçbiri ıstakozun gündemden düşmesini sağlayamadı. Korkarım bu ıstakoz, halka arama takoz! Hem milletin dilinde hem medyanın... Zapping aletini sallasam ıstakoza çarpıyorum. Aslında bu ıstakozu daha önce de Saray mönüsüne almalı diye düşünmüştüm. Yemesi zormuş. Özel alet gerekiyormuş. Benimkiler kolay yemeyi sever! Merak ettim, nasıl pişirildiğine baktım. Bana çok tanıdık geldi. Tencereye canlı koyuyorlarmış. Istakoz başta rahat, canlı canlı tencerede... Su ısınmaya başladıkça vaziyeti anlıyor ama iş işten geçmiş. Suyu ısındıkça haşlanacak. Kaynama noktasında sesler çıkarıyormuş. Bilirim bazen sesler yükselir! Toplum cendereden, affedersin ıstakoz tencereden çıkmak ister. Başaramaz. Birden ürkütücü geldi bu hal bana. Istakozun kaynar suda canlı canlı pişerken bağırması bana niye olmadık şeyler çağrıştırıyor. Tencere devrildi mi yoksa? Yoksa tencere tam takır boş da millet bize ıstakoz gibi bakmaya mı başladı? Aman Allah’ım her şey birbirine karışıyor. Yoksa yıllardır sürdürdüğüm kurgu dağılıyor mu? Ne güzel tekerlemeydi o; halkı aç bırak, kendine muhtaç bırak, sonra babacan görün, kapısına paket bırak... Biz ıstakoz yedikçe millet bunları yememeye başladı! *** Simit deyince milletvekillerimin çoğu artık yat simidini anlıyor. Milletim bir simit 10 lira oldu deyince, milletimin vekili, “Ne güzel işte bir yat simidini 10 liraya alabiliyorlar” diyor! Bu durum vekillerimin, milletimle arasına takoz koyduğunu gösteriyor. Ama ıstakoz yediklerini sosyal medyada paylaşmasalar yine de sorun yoktu. Bütün mesele o! Yarından tezi yok, bu algıyı mutlaka değiştirmem gerekiyor. Istakozun üstüne çıkacak, hatta unutturacak bir şey. Yerel seçimden önce denedim, tutmadı ama seçimden sonra yeni gündem hamleleri yapmalıyım. Yoksa fena... Yoksa ıstakoz biz olacağız. Bizi öyle kısık ateşte de pişirmezler. Şu işe bak. Türkiye’yi yedik bir şey olmadı. Bir ıstakoz hepimizi yiyecek!",https://www.cumhuriyet.com.tr/yazarlar/mustafa-balbay/sahsima-mektuplar-15-is-takoz-etkisi-2198064
Mustafa Balbay,İYİ Parti çıkmazı!,18 Nisan 2024 Perşembe,"Çok partili yaşamla birlikte siyasi tarihimiz merkez sağla merkez solun üzerinde şekillendi. AKP’nin 2002’den beri iktidarda kalmasının başlıca nedeni merkez sağın bir türlü toparlanamaması. Merkez sağ ne zaman barajı geçecek bir güce ulaşsa bir şekilde tökezletiliyor. İYİ Parti bunun sıcak örneği. Meral Akşener’in tutumu ya da tutumsuzlukları için “Meral-gate” demeye dilimiz varmıyor ama özellikle 3 Mart 2023’ten bu yana yaşananlar siyasetin olağan akışına oturmuyor. 14-28 Mayıs öncesinde masadan kalkışına ve dönüşüne anlamlı açıklama getirmeyen Akşener’in seçimlerden sonra pişmanlık listesi yayımlaması da anlamsızlıklar serisinin parçasıydı. 31 Mart öncesinde bir yıl önce yere göğe sığdıramadığı İmamoğlu ile Yavaş’ı ihanet çemberine sokmasına tabanı da anlam verememiş olmalı ki onu dinlemedi. *** İYİ Parti 27 Nisan’da olağanüstü kongre yapma kararı aldı. Partide olağan gelişme olmadığı için bunu da yadırgamamalı. Gündem karışık: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet -Meral Hanım, “İlle de gitme, sensiz olmaz” derlerse kalabilir... -Meral Hanım, “Benim yerime şu olsun” diyebilir... -Koray Aydın başından beri hayalini kurduğu koltuğa oturabilir... -Bir süre için “Cihan Abi” formülüyle parti paçayı kurtarabilir... -Dipten gelen dalgayla ak tolgalı bir beylerbeyi kurultaydan ak alınla çıkabilir... Bu olasılıkların her biri kendi içinde yeni seçenekler üretebilir. İYİ Parti’nin kurulduğu 25 Ekim 2017’den beri samimi düşüncemizi hep vurguladık: Türkiye’de Cumhuriyetin temel ilkeleriyle sorunu olmayan bir merkez sağ parti şart! Biraz daha geriye gittiğimizde AKP’nin yüzde 34 oyla parlamentonun yüzde 65’ini elde ettiği 2002 seçimlerinin ana teması merkez sağın çöküşüdür. 1990’lı yılların iktidar ortakları DYP yüzde 9.5, ANAP yüzde 5’le barajın altında kaldı. 2007 daha dramatiktir. Erkan Mumcu ile Mehmet Ağar merkez sağı toparlamak üzere işbirliğini sonuçlandırmak üzereyken birden ayrıştırıldılar! Mumcu ve Ağar, 2007 gerçeklerini hâlâ Türkiye ile paylaşmadı. O yıl yapılan genel seçimde 27 Nisan e-muhtırasının da etkisiyle ama asıl merkez sağda bir toplanma yerinin oluşturulmasına izin verilmemesi nedeniyle AKP oylarını yüzde 13 arttırıp yüzde 47’ye ulaştı. *** 2007’den 10 yıl sonra İYİ Parti, MHP’den kopanların ağırlıklı olduğu bir kadro ile merkez sağa talip oldu. 2018’de barajı geçerek AKP iktidarından sonra kurulup seçimle Meclis’e girmeyi başaran ilk parti oldu. Gelinen nokta ise hüzün verici... Erdoğan için yakın gelecekte İYİ Parti’nin tabelasından çok 38 milletvekili önemli. Bahçeli’nin de Meral Hanım’a, “Sakın bırakıp gitme, partinin başında kal” demesi İYİ Parti’ye yönelik Cumhur İttifakı’nın ezeli takıntısını ortaya koyuyor. İYİ Parti muhalefette görünsün ama iktidardan çok CHP’ye saldırsın! Ne güzel denge! İYİ Parti 27 Nisan’a dek, siyaset mühendisliğinin değişik örneklerine sahne olacak. Erdoğan’ın “çok partili tek adam rejimi” arayışlarında yeni bir perde aralanıyor. İYİ Parti kendi içinden bir değişim heyecanı yaratabilir mi? Artık zor görünüyor. Zira bunun için öncelikle örgüte can verecek bir ruh üflemek gerek! Yanılsak ne güzel olur!",https://www.cumhuriyet.com.tr/yazarlar/mustafa-balbay/iyi-parti-cikmazi-2197352
Mustafa Balbay,Şahsıma mektuplar (17) Macunlama!,04 Mayıs 2024 Cumartesi,"Aradığım çıkışı buldum. Şimdi yepyeni bir gelecek beni bekliyor. Ne demişler; rakibine karşı bütün hileleri bitirdinse barış çubuğu yak! Formül belli: Gündemi belirle, algıyı oluştur. Algı her şeydir. O algıyla gerçeği istediğin gibi biçimlendir! 1 Mayıs İşçi Bayramı’ydı, 2 Mayıs da benim bayramım oldu. Cehapeee zihniyetiyle, affedersiniz dost ve kardeş CHP’nin yüce genel başkanı Özgür Özel beyefendi ile buluştuk. Gündemi macunladık! Şimdi artık 31 Mart seçim yenilgisi yok, 2 Mayıs miladı var. Takvim yaprakları bu günü şöyle yazacak: Reisin yeni bir gelecek ürettiği gün! *** Kendimi bir ara kümeste horozla, tavuklara vereceğimiz özgürlükleri konuşan tilki gibi hissettim. Ne müthiş bir duygu, anlatamam! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kurtla bir olup kuzuyu yemek, sonra koyunla bir olup kuzuya ağlamak, iyi yaptığımız işlerden biri olduğu için kümes-tavuk hikâyeleri bana basit geliyor. Her neyse, büyük görüşmeye gelelim. Bundan sonra benim istediğim minderde güreşeceğiz. İki koldan cehapeyi, ulan bu eski alışkanlığı atmak zor olacak, CHP’yi kucakladık. Şahsım, bire bir Özgür Özel Beyefendi’yle, Meclis başkanım Numan Kurtulmuş da başta Özgür Özel Beyefendi ve öteki parti liderleriyle yakın temasta olacak. Ana hedef hukuktan tamamen bağımsız bir anayasa yapmak. Banayasa, yani anayasa o kadar özgürlükçü olacak ki her an her türlü ihtiyacımıza cevap verecek. Özgürlüğün sınırlarını genişleteceğiz, örneğin şahsım için söylemiyorum, bir cumhurbaşkanının kaç dönem seçileceği tartışma konusu olur mu? Bırakın istediği kadar seçilsin! Böyle bir şeyi şahsım için söylüyorsam namerdim... Numan, bütün partilere gidip yeni anayasanın şart olduğunu anlatıyor, “Sizin öneriniz ne” diye soruyor. Böylece hepsinin niyetini anlamış oluyoruz. Biz ne istediğimizi şimdilik söylemiyoruz. Muhalefetin sicil amiri gibiyiz. Yolda işler sarpa sararsa “Bir partinin istediğini öteki istemiyor, muhalefet anlaşamıyor” deriz. Hem işin içinden sıyrılırız hem muhalefeti parçalı tutarız. Bunları usul usul, zamana yaya yaya, tadına vara yolda konuşuruz. Şimdi en yakın gündem gelecek buluşmada ne götüreceğime karar vermek. Mesir macunundan daha güçlü bir şey olmalı. *** 2015’deki istikşafi görüşmeleri nasıl yürüttüğümüze baktım... İyi sonuç almışız. Haftalarca görüştük görüştük, sonra “Millet seçimde hata yaptı, düzeltsin” deyip seçimi yeniledik. O günlerin benzerini yaşıyoruz... Bugün işimiz biraz daha zor ama eğlenceli olacak. Bütün mesele İstanbul seçmeninin yüzde 49’unun oyunu alamamış Ekrem İmamoğlu ile Ankaralı seçmenin yüzde 30’unun beğenmediği Mansur Yavaş’ı iyice oyunun dışına itmek. Canım ciğerim Özgür kardeşimi tek başına yüceltiriz. Ona, “Cumhurbaşkanı sen olmalısın” deriz. Havaya girer. Geçmişte Baykal bile bu oyuna gelmişti. O yükselince, Ekrem’le Mansur’u hukuktan bağımsız yasalarla kuşatırız. Onca usta kalemkelam erbabı adamımız var. Onlara da cumhurbaşkanı adaylığının Özgür Özel Beyefendi’ye çok yakışacağını söyletiriz. Bütün mesele bu planı fark ettirmeden uygulamak. Bir yandan da tedirginim; rakibinin de senin kadar akıllı olduğunu hesap etmek gerekir. Tuttuk gündemin ucunu... İyi geldi mesir macunu!",https://www.cumhuriyet.com.tr/yazarlar/mustafa-balbay/sahsima-mektuplar-17-macunlama-2202864
Mustafa Balbay,ABD ile Hamas gerilimi!,24 Nisan 2024 Çarşamba,"31 Mart seçimlerinin tartışması bitmeden, dış politikada ucunu göremediğimiz yeni adımlar söz konusu. Erdoğan’ın Irak gezisinden çıkan pembe haberler ne olursa olsun önemli. Öncelikle Irak’la beyaz bir kâğıda, “Bundan sonra ilişkileri geliştireceğiz” deyip altına imza atmanın bile “bir adım” olduğunu vurgulayalım. Yıllardır bu köşede her fırsatta altını çiziyoruz: Bir ülke için her şey komşularla iyi ilişki kurarak başlar. Bunu başaramazsanız ne kadar güçlü devlet olursanız olun, bir yanınız yarım kalır. Irak’la bugüne dek “kalkışmalar” konuşulurken bugün “kalkınmanın” konuşulması ne güzel! Terörle mücadele için de değinmelerin olması önemli. Ancak Kandil orada durdukça atılan her adım bir ölçüde sepete su doldurmak olur. *** Asıl değinmek istediğimiz konu ise Hamas Sayisi Büro Başkanı İsmail Haniye’nin Erdoğan ziyareti... Erdoğan’ın 9 Mayıs’ta gerçekleşmesi beklenen ABD Başkanı Biden’la görüşmesi... İkisi arasında doğrudan bağlantı yok ama Ortadoğu’daki gelişmeler, Erdoğan’ın açıklamaları işin şeklini değiştirdi. Erdoğan ziyaret öncesi Hamas’ı, Kurtuluş Savaşı’mızın başlangıç ruhu Kuvayı Milliye ile eşit tutması çok yazıyorum kaldıracak bir durum. Haniye, doğal olarak bundan duyduğu memnuniyeti dile getirdi. Buna bir başka yazıda ayrıca değineceğiz. Erdoğan, Hamas’a verdiği desteğin altını üstünü çizerken bunun bir bedeli olduğunu, bunu da göze aldığını açıkladı. Bunlar ucu açık sözler. Belli ki Erdoğan, bölgedeki değişimler sırasına kendisine de bir rol düşebileceğini düşünüyor. Tıpkı 2003- 2005 döneminde olduğu gibi Büyük Ortadoğu Projesi (BOP) kapsamında bir rol olabileceği beklentisinde. Erdoğan’ın açıklamalarıyla Türkiye’nin uzun süreden beri değişmiş olan Ortadoğu politikasının yeni bir alaboranın eşiğinde olduğu söylenebilir. Geleneksel dış politikamızda Türkiye, Ortadoğu’da çözümlerin parçası olurdu. Bütün tarafların görüşebildiği bir ülkeydi. Şimdi Türkiye çözümlerin değil, sorunların parçası haline geldi. Erdoğan bağıra bağıra, “Ben Ortadoğu’nun bir parçasıyım” diyor. Bu durum sonuç olarak Batı’nın da tercih ettiği bir yol. AB’nin sınırı artık Hakkâri değil, Edirne. *** Ankara-Washington hattındaki kırık dökük kulis bilgileri sözcüğün tam anlamıyla ürkütücü. ABD’nin Ankara’ya şöyle bir mesaj ilettiği kulisi var: Hamas, Katar’dan çekiliyor. Hamas için Katar’ın yerini Türkiye alırsa, bunun sonuçları olur. Sonuçlardan birinin 9 Mayıs’ın iptal edilebileceği olduğu konuşuluyor. 9 Mayıs, 31 Mart yerel seçimlerinden kısa bir süre önce duyurulmuştu. Önemli bir seçimden önce ABD’nin yönetimdeki lideri davet ettiği haberinin anlamı açık; biz onunla çalışmak istiyoruz! İstiyoruz ama nasıl istiyoruz? İşte bu yanı çatallı. Erdoğan, dış politikada çanak tutmakla kafa tutmayı çok ustaca dengeliyor. Öyle bir laf ediyor ki o içeride kafa tutmak olarak algılanıyor. Dışarıda ise çanak tutmak. Sezgimiz o ki Erdoğan, içeride daha güçlü görünmek için dış gerilimleri kullanacak. İçeride bir olumsuzluk olduğunda tamir etmeniz daha kolaydır. Dış konular öyle değildir. İp yumağının tüm uçları elinizde değildir. Bir bakmışsınız ipin ucu kaçmış!",https://www.cumhuriyet.com.tr/yazarlar/mustafa-balbay/abd-ile-hamas-gerilimi-2199390
Mustafa Balbay,Istakozgiller!,23 Nisan 2024 Salı,"Artık bu yapıya “Istakozgiller” adını verip, gidişe takoz koymanın zamanı gelmiş görünüyor. Ne dersen de, söylediklerin halkın anladığı kadardır! AKP’nin milletten alınan vergilerle dolan devletin bütçesini kendi kesesi gibi kullandığı yeni bir durum değil. Ancak halkın yoksulluk sınırından açlık sınırına doğru ilerlediği bir ortamda, AKP kadrolarının seçim sonuçlarından ders almak yerine tatil için bilet alması bardağı taşırdı. Millet giderek artan yoksulluğun nedeninin kötü yönetim, liyakatsiz kadrolar, sermayenin el değiştirmesi, iktidar sahiplerinin bal tutan parmağını yalar anlayışı olduğunu gördü. Bir eşik aşıldı. Bu aşamadan sonrasını CHP’nin iyi yönetmesi, “Millete hesap ver” demesi gerekiyor. AKP’nin hesabı muhalefet partilerine değil, halka vermesi gerekiyor. İktidarın karşısına millet konabildiği ölçüde başarılı olunur. Aksi halde toplum, “Siyasiler tepişiyor” duygusuna kapılır. *** Siz de bu memnuniyetin bir parçası olmak ister misiniz? e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yerel yönetimlerden hiç gitmeyecekmiş gibi hareket eden belediye başkanlarının tıpkı Saray gibi şehrin bütçesini de kendi keseleri gibi harcadığını anlıyoruz. Bunları bugüne dek hissediyorduk. Şimdi bilgi ve belgeleriyle birlikte görüyoruz. Saray ejder meyvesi yerse, onun belediye başkanı da tutar ejderin budunu yer. Görüntü mazbut, sofrada but! Saray itibardan tasarruf olmaz derse, belediye başkanı da makam odasını havaalanı gibi yapar. İstanbul ve Ankara başta olmak üzere daha önce belediye başkanlığını kazanan CHP’liler belediye meclislerinde çoğunluğu 2024’te elde ettiği için daha özgür karar alabiliyor, denetleme mekanizmasını daha iyi işletebiliyorlar. İlk kez CHP’nin yönetmeye başladığı yerlerde ise israf ekonomisinin onlarca örneğini görüyoruz. Akla şu soru geliyor: -Belediyeler böyleyse bakanlıklar kim bilir nasıldır? Her bakanlık Saray’a bağlı bir sekreterya gibi olsa da tümünün toplamı “Saray’a bakanlar kurulu” olduğu için bütçeyi nasıl kullandıkları konusunda tahmin yürütmek zor değil. Demokrasi bütçeden doğmuştur. Halk, “Bizden alınan vergiler nasıl harcanıyor, bilmek istiyoruz” dediği gün bugünkü anlamda demokrasinin temelleri atılmaya başlanmıştır. CHP bu süreci sadece AKP’li başkanların israf ekonomisini açığa çıkarmaya indirgememeli. “Bütçeyi bilme hakkı” için bastırmalı. *** CHP bunu yapamazsa AKP üste çıkacak. Pek yakında şunu demeye hazırlanıyorlar: -Tasarruf tasarruf diyorsunuz. Alın size tasarruf. Belediyelerin bütçesini kısıyoruz. Daha azı ile idare etsinler CHP buna karşı çıktığında AKP’nin yanıtı şu olacak: -CHP’liler tasarrufa karşı. Lüks yaşam istiyorlar! Bunlar AKP’nin ustaca yaptığı işler. Demişler ya, hırsıza hırsız deme, çuvalı başına geçirir! Saray’ın 2024 yılı bütçesi Kültür Bakanlığı’ndan Çevre Bakanlığı’na kadar 7 bakanlığın bütçesinden fazla. Günlük harcaması 20 milyon lirayı geçti. Sadece Okluk koyundaki yazlık sarayın yıllık maliyeti 100 milyon lira. Şahsım orada yılda on gün kalmıyor! Bu dönemin adı halkın belleğinde yerleşiyor: Istakozgiller! Milletimiz patlamaz, sandıkları patlatır! Milletimiz hesap sormaz, hesabı önüne koyar! Milletimiz tekme atmaz, ayağın altındaki halıyı çeker! Milletimiz sofralara göz dikmez, iş israfa giderse gözü açılır! Gün Istakozgilleri gözler önüne serme ve haykırma günü: - Bütçe hakkımı istiyorum!",https://www.cumhuriyet.com.tr/yazarlar/mustafa-balbay/istakozgiller-2199054
Mustafa Balbay,Güven end-eksi!,02 Mayıs 2024 Perşembe,"AKP 31 Mart seçimlerinin sonuçlarını “Tanımıyorum” deme gücünde olmadığı için, bunun yerine “yok sayma” siyasetini benimsedi. Sanki 31 Mart’ta yerel seçim yapılmadı. Sanki CHP birinci parti olmadı. Sanki İstanbul, Ankara’nın ardından kırmızı renkler Anadolu’nun ortasına kadar gelmedi. 1 Mayıs’ı cebren ve hileyle terörize etme çabası da bunun sonucu. Yeni anayasayı gündeme getirip başta CHP olmak üzere bütün partileri anayasa sınavından geçirme görüşmeleri de bunun sonucu. Her biri ayrı yazı konusu olacak dış politikadaki “Ben yaptım oldu” adımları da bunun sonucu. 31 Mart, tarihin akışının değişmeye başladığı andır. AKP bunu kabul etmemek için her şeyi yapıyor, yapacak. *** Siz de bu memnuniyetin bir parçası olmak ister misiniz? e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Peşrevi keselim, yazının başlığına gelelim. Tüketici güven endeksi 0’dan 200’e kadar uzanan bir düzlemde yurttaşın genel anlamda yönetime karşı duyduğu güveni gösteriyor. En ideali 200’e yakın olması. İyimserlik başlangıcı 100. Bunun altı gidişin kötü olduğu anlamına geliyor. TÜİK bunu 100’ler ya da biraz üstünde tutuyordu. Son açıklanan 99! Yani sınırın altına inmiş durumda. Toplumda iktidarın sorunları çözemediğini, çözmesinin de mümkün olmadığını düşünenlerin oranı artıyor. Yapılan araştırmalarda, “Türkiye’nin sorunlarını kim çözer” sorusuna verilen yanıtların ilk sırasında şu var: Hiçbir parti çözemez! Güven endeksindeki eksilmeden sonra yapılan sokak röportajlarında yurttaş sorunları sıraladıktan sonra “Kime güveniyorsunuz” sorusuna ağırlıklı olarak şu yanıtı veriyor: - Güvenecek kimse mi kaldı! İşte bizim de 31 Mart’tan sonra döne döne vurguladığımız bu: CHP hızla birinci parti olmanın hakkını verip yurttaşın gözünde Türkiye’nin sorunlarını çözecek parti imajını giymeli. Siyasetin başlıca işlevi üretilen toplam refahı paylaşma mücadelesidir. Siyasetin kendisi de umut üretme sanatıdır. CHP, yurttaştaki umutsuzluğu adım adım “gelecek umuduna” çevirme fırsatını elde etti. Seçim sandıkta kazanılır ama masada kaybedilebilir! Ya da sandıkta elde edilen kazanımın hakkı masaya yansımayabilir. Kaybolan “güven”, kendisini taşıyacak “emin elleri” arıyor! *** Son anda bir değişiklik olmazsa Özgür Özel, Erdoğan’la bugün böyle bir ortamda görüşecek. Görüşme AKP Genel Merkezi’nde. “Diyalog” çok sihirli bir o kadar da zehirli bir sözcüktür! Tanıdığımız Erdoğan bu tür diyalog ortamlarını kendi minderinde güreşmek olarak değerlendirir. Buna karşılık Özel de salı günkü son grup konuşmasına her şeyin farkında olduğunu hissettirdi. Halkın gündemi dışında başka gündemleri olmayacağını vurguladı. Farkında olmakla gereğini yapmak her zaman özdeş olmayabiliyor! Erdoğan, siyaseti kontrollü bir kaosun içine sürükleme planı yapmış görünüyor. Devlet Bahçeli önce Erdoğan’la görüştü, sonra partisini grup toplantısında seslendi: - Cumhur İttifakı sonuna kadar var olacaktır! Bahçeli konuşmalarına anlam yüklenmesinden hoşlanmıyormuş gibi yapıyor ama bu sözün anlamı şu: - Eyyy Erdoğan, kiminle görüşürsen görüş, kime ne söz verirsen ver, benim çizgimin dışına çıkamazsın! İşte böyle bir iklimde yapılacak Erdoğan-Özel görüşmesinin CHP’yi, Saray’ın istediği “havanda su dövme minderine” çekmemesini diliyoruz! CHP’nin seçimden önceki sloganı güncelliğini koruyor: İşimiz gücümüz Türkiye!",https://www.cumhuriyet.com.tr/yazarlar/mustafa-balbay/guven-end-eksi-2202071
Mustafa Balbay,İYİ Parti’ye bir Dervişoğlu!,30 Nisan 2024 Salı,"25 Ekim 2017’de kurulan İYİ Parti yedi yıl içerisinde 5. olağanüstü kurultayını yaptı. Olağan kurultay sayısı ise üç. Sonuncusunu 24 Haziran 2023’te 14- 28 Mayıs seçimlerinin sonrasında yapmıştı. Bir partide olağanüstü kongre olağandan fazlaysa, durum zorlu demektir. 27 Nisan Cumartesi günü ATO Kongre Merkezi’nde yapılan son kurultayda Anadolu illerinden gelen İYİ Partililerle sohbet ettik. 20. Ankara Kitap Fuarı da aynı merkezin bir başka bölümündeydi. Kitap fuarı ile kurultay iç içe geçti. Salona girip çıkan İYİ Partililerin umutsuzluk içinde olduğunu gördük. Parti yönetimine egemen olan MHP ağırlığının aksine gövdede merkez sağ kökenlilerin olduğu dikkati çekiyordu. Sanki 1990’lı yılların ANAP, DYP kongrelerinin bahçesinde gibiydik. Parti kadrolarında, seçilecek genel başkanın toparlanmayı sağlayacağına dair beklenti düşüktü. *** İYİ Parti’nin son bir yılına dair gözlemlerimiz kurultaya gelenlerin söylemleriyle örtüşüyordu. Siz de bu memnuniyetin bir parçası olmak ister misiniz? e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Genel başkanlık koltuğuna oturan Müsavat Dervişoğlu, veda eden Akşener’in en yakın çalışma arkadaşıydı. 1980’li yıllarda Türkeş’in tam güvenini kazanan Dervişoğlu, bu süreçte de Akşener’in tam güveniyle görev yaptı. Şimdi partinin başında. Dervişoğlu’nun yakın geçmişte tanık olduğumuz kimi konuşmalarından 1980 öncesinin muhasebesini sağlıklı yaptığı izlenimi edinmiştik. Genel başkan olarak ne yapabilir? Bunun için iki unsur ipucu verecek: -Kuracağı kadro. -İzleyeceği siyaset. İYİ parti 2017 yılı koşullarında MHP’nin tümüyle AKP ile hareket etme kararını hayata geçirdiği günlerde kuruldu. MHP’den ayrılanlar AKP ile birlikteliğe hayır diyordu. Bu söylemle İYİ Parti doğal olarak büyüdü. O gün AKP-MHP iktidarı sistemi değiştirip ilerleme gücüne sahipti. Bugün AKP-MHP ortaklığı sürse de kireçlenmeler var. Birliktelik gerilemede. Buna karşılık İYİ Parti de gerilemede. Merkezin sağından başlayarak daha sağa doğru ciddi bir ufuksuzluk, çöküntü ve arayış hâkim. Tablo her türlü yeni gelişmeye gebe. Merkez sağ yeni bir parti doğurabilir. İYİ Parti’nin buna gerek kalmadan toplanma yeri olması Dervişoğlu’nun yukarıda sözünü ettiğimiz iki şıkkın hakkını vermesine bağlı. Dün Grup Başkanvekili Erhan Usta’nın istifası bu anlamda hayra alamet değil. *** Elbet geri dönebilir ama siyasetten bir Meral Akşener geçti. En sonuncusu 27 Nisan’da olmak üzere Meral Hanım çok sık şu sözü söyledi: “Yaptıklarımdan, aldığım kararlardan asla pişman değilim!” Ah Meral Hanım ahhh... Siz pişman olmayabilirsiniz ama size umut bağlayanlar hem pişman hem üzgün hem kırık... Karışık duygular içindeler... Siyasete kadın eli değmesini yürekten istiyoruz. Beşik sallayan kadın dünyayı da sallar. Son yerel seçimlerde CHP’nin elde ettiği başarının bir nedeni de kadın adaylara daha fazla yer vermesi. Ancak Meral Hanım bir başka Tansu Çiller sendromu yarattı. Çok kararlı gibi görünüp karmakarışık kararlar almak... Milyonların beklediği hedefe doğru yürürken zikzaklar çizmek... Çok beklendiği bir günde ortadan kaybolmak... Tüm partiye hâkim gibi görünürken ekibi darmadağın etmek... Büyük bir haksızlık ama oğlunun da konuşulur olması... Her neyse, biz burada keselim... İYİ Parti’den beklenti, bir nebze aklıselim!",https://www.cumhuriyet.com.tr/yazarlar/mustafa-balbay/iyi-partiye-bir-dervisoglu-2201401
Mustafa Balbay,Emek en cüce değerdir!,01 Mayıs 2024 Çarşamba,"Yok yok başlığı yanlış yazmadık. Tam aksine gerçeği yansıtıyor. Gerçekte emek en yüce değerdir ama bugünkü Türkiye’nin gerçeği tam tersi: Emek en cüce değerdir! O kadar cüce ki herkes en asgaride eşitleniyor! Toplumsal barışın rayına oturduğu ülkelerde asgari ücret alanların oranı yüzde 10-15’i geçmezken bizde bütün çalışanların yaklaşık yüzde 60’ı asgari ücret alıyor. Artık “ortalama ücret” haline geldi. Türkiye hukuksuzlaştıkça... Şahsım rejimine teslim oldukça... Ekonomik kriz artık “yıl” kavramı ile değil de uzun zaman dilimini ifade ettikçe... Emeğin milli gelirden aldığı pay azalıyor, sermayenin payı artıyor. Bu gerçek TÜİK’in verilerinde bile saklanamıyor. Ekonomik krizin başladığı kabul edilen 2018 yılında alın terinin milli gelirden aldığı pay yüzde 33’tü. Bu oran 2020’de yüzde 32, 2021’de yüzde 31, 2023’de yüzde 26 oldu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstikrar diye buna denir. Her yıl düzenli bir şekilde azalmış! *** Bugün 1 Mayıs... Emeğin bayramı... Emeğin, alın terinin karşılığını almak için verilen mücadelenin bayramı... Bayramlar sevinci paylaşırken sorumluluk duygusunu da büyütür... AKP iktidarına başından beri rejime yönelik, Cumhuriyete yönelik tutumunu önceleyerek yaklaştık. Demokrasinin geriye gidişine karşı durmak gündemin birinci maddesini oluşturdu. Ancak bunun kadar önemli olan bir başka gerçek daha vardı: AKP, vahşi kapitalizmin istediği ne varsa yaptı. Bunun sonucunda yazının başında vurguladığımız gerçek ortaya çıktı. Gelir uçurumu bakımından bütün dünyada yaşanan vahşeti Türkiye katmerli yaşadı. Cumhuriyetin temel birikimleri satıldı. Bu satışları savunurken başlangıçta şöyle demişlerdi: - Satıyoruz ama daha fazlasını yapacağız. Yapılmadı ve Türkiye gelinen noktada toplu iğne, kâğıt, saman, mercimek, nazar boncuğu ithal eden ülke haline geldi. Bu sürecin devamında bir nebze de olsa sürdürülen üretimin ana unsuru olan emekçilerin hakları gasp edildi. Emeklilik, emeğin geleceğidir. AKP bu kesime da yapacağını yaptı, maaş bağlama oranını yüzde 70’lerden 30’lara indirip yardıma muhtaç, yeniden çalışmaya mecbur hale getirdi. Pek çok yerde 70’inde temizlik görevlisi, 75’inde pazarcı görüyoruz. Bu bağlamda emeklinin hakkı da emeğin hakkıdır. 31 Mart seçimlerinin ayrıntılı haritasına baktığımızda genel bir değerlendirme ile gelir düzeyi en düşük kesimlerde de AKP’den çekilme var ama çok az! Bir dostumuz İstanbul’daki Kent Lokantalarında yemek yiyenlerin en az yüzde 60-65’inin AKP’ye oy veren kişiler olduğu gözlemini paylaştı. 1 Mayıs bu kesimlere ulaşmanın mücadelesini de içermeli. *** 1 Mayıs’ta Taksim’i yasaklamak ne anlama geliyor? Şöyle bir şey: Denizcilik ve Kabotaj Bayramı’nı kutlayabilirsiniz ama bunu denizde yapmanızı istemiyoruz. Dalgalardan etkilenebilirsiniz. Ya da şöyle bir şey: Tarım Bayramı’nı kutlayın ama sakın tarlaya girmeyin. Bu bayramı sadece salonlarda kutlayabilirsiniz. Taksim’e kimseyi sokmamak için alınan önlemler, Taksim özgür olsa buraya gelecekleri korumak için alınacak önlemlerin 10 katı! Terör örgütlerini sosyal medyadan takip eden Ali Yerlikaya’yı yadırgadık! Anladık. Emeği en cüce değer olarak görüyorsunuz ama... Emek mücadelesi verenlere de cüce muamelesi yapamazsınız!",https://www.cumhuriyet.com.tr/yazarlar/mustafa-balbay/emek-en-cuce-degerdir-2201780
Mustafa Balbay,Atina’daki Haberal töreni!,16 Nisan 2024 Salı,"MÖ 4. yüzyılda Platon tarafından kurulan Atina Akademisi, 20. yüzyılın başında günün koşullarına göre yeniden kurumlaştı. Kuruluş ilkeleri gereği sadece bu ülke kökenli olanlar kabul ediliyor. Geçtiğimiz aylarda başkan, “Bu kez bizim ülkemizden olmayan bir kişiye şeref madalyası verip üye yapacağız” diye söze başladı. Akademi ilkelerinin çiğnenmemesi gerektiğini dile getirenler itirazlarını sürdürürken başkan araya girdi: -Önce bu kişiyi anlatayım, sonra karar verin! Başkan, bu kişinin organ nakli konusunda ülkesinde ve dünyada yaptıklarını, deneyimlerini cömertçe tüm insanlıkla paylaştığını, organ naklinde elde edilen başarılarda en büyük paya sahip olduğunu anlattıktan sonra adını söyledi: Prof. Dr. Mehmet Haberal Karar oybirliği ile alındı. Atina Akademisi bugün tarihinde ilk kez “bir yabancıya” kapılarını açıyor. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 13 Nisan cumartesi günü Prof. Dr. Haberal’ın Başkent Üniversitesi Tıp Fakültesi’ndeki makamında bayramlaştıktan sonra yukarıdaki gelişmeleri konuştuk. Yunanistan Resmi Gazetesi’nde yayımlanan kararı gösterdi. Yunanistan Cumhurbaşkanı Katerina Sakelaropulu’nun davet mektubu, törene gösterilen önemi ortaya koyuyordu. Prof. Dr. Haberal bu durumlarda hep şöyle der: “Bak işte Mustafa Kemal Atatürk’ün kurup bize miras bıraktığı ülkemizin bayrağını yine en yükseklere çıkaracağız...” Önümüzde sonbaharda İstanbul’da yapılacak Dünya Organ Nakli Kongresi’nin de ayrıntılarını paylaşırken “Hocam sizinle gurur duyuyoruz” dememe kalmadan odaya Prof. Dr. Feyyaz Artukoğlu girdi. Merhaba demeden ağzından şu sözler döküldü: “Allah bugünü bir daha yaşatmasın!” Şaşırdım... Tören 16 Nisan Salı günü (bugün) Atina’da yapılacaktı. Haberal Hoca Artukoğlu ile birlikte gideceğini az önce söylemişti. Ancak Artukoğlu asık suratla bugünü bir daha yaşamamayı diliyordu. Haberal Hoca’nın da aklından uçup gitmiş, 13 Nisan 2009 Ergenekon kumpasında “rektörler dalgası” diye adlandırılan operasyonun yapıldığı gündü. 15 yıl önce bugün Başkent Üniversitesi’nin kurucu rektörü Prof. Dr. Haberal’ın yanı sıra İnönü Üniversitesi Rektörü Prof. Dr. Fatih Hilmioğlu, 19 Mayıs Üniversitesi Rektörü Prof. Dr. Ferit Bernay, Uludağ Üniversitesi Rektörü Prof. Dr. Mustafa Yurtkuran, Prof. Dr. Erol Manisalı gözaltına alınmış, tutuklanmıştı. Ben de 6 Mart 2009’da tutuklanmıştım. Hücrede yalnızdım. Yanıma bir ya da iki kişi verilmesini istediğimde gardiyan şu karşılığı vermişti: “Şu aşamada veremeyiz. Merak etmeyin nasıl olsa yakında okumuş yazmış birilerini tutuklarlar, yanınıza veririz!” Rektörler operasyonundan benim payıma Prof. Dr. Hilmioğlu ile Prof. Dr. Manisalı düştü! *** Zamanla bütün acılar ballanır! Haberal Hoca o günlerde dünya yanık kongresinin İstanbul’da yapılmasına ilişkin mücadelesini bir kez daha paylaştı. Dünyanın dört bir yanından bilim insanları, “Mademki Haberal gibi bir insan suçunu dahi bilmeden tutuklanıyor. Biz de Türkiye’de bilimsel toplantı yapmıyoruz” kararı alırlar. Haberal onlara şu karşılığı ulaştırır: “Benim kişisel olarak yaşadıklarımı bir kenara koyun. Bu, Türkiye’nin iç işi. Bunu aşarız. Sakın kongrenin yerini değiştirmeyin. Kongrede ev sahibi olarak benim ülkemin bayrağı dalgalansın!” Bunları konuşurken birden aklıma geldi, sordum: -Hocam sizi Türkiye Bilimler Akademisi’ne ya da ülkemizdeki benzer bir kuruma aldılar mı? “Hayır” dedi!",https://www.cumhuriyet.com.tr/yazarlar/mustafa-balbay/atinadaki-haberal-toreni-2196634
Mustafa Balbay,Şahsıma mektuplar (14) Şu BOP başkanlığım!,13 Nisan 2024 Cumartesi,"İki hafta geçti, seçim sonrası izleyeceğim rotayı hâlâ şekillendiremedim. Çaresizliğimden değil, hangi yöntem daha sonuç alıcı olur, ona bakıyorum. Bugüne kadar en etkili güç, korkuydu! Korkutmak gibisi yok! İnsanı korkuttun mu, artık her şeyi korku olarak görür, akıl geride kalır. Kötü yanı, insan korkuttuğu kadar, korkuyor da! Onu engellemek zor. Seçimlerden üç gün önce ABD Başkanı Biden’ın şahsıma randevu verdiğini açıklaması iyi oldu da seçime etkisi olmadı. Bunlar mektupta yazılacak şeyler değil ama seçimin son on günü değişen hava bir hafta daha uzasaydı Gaziantep’ten Malatya’ya pek çok yeri daha kaybederdim. Her şey tepetaklak gitti. Ne kadar geri döndürülür, kestiremiyorum! Partide her şey benim! Bu tartışılamaz, şu kötü: Her şeyi de benden bekliyorlar! *** Bugüne kadar başarıyla getirdiğim BOP eş başkanlığını bundan sonra nasıl aynı başarıyla sürdürebilirim? Bütün mesele bu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 7 Ekim’de Hamas’ın Gazze’den İsrail hedeflerine vurmaya başlaması, İsrail’in buna verdiği sert yanıt benim için dengelenmesi zor bir şey değildi! İsrail’in şahsıma olan sonsuz güvenini hiç boşa çıkarmadım. En son ne demişlerdi: “Aleyhimize istediğin kadar demeç ver, yeter ki çıkarlarımıza dokunma!” Ben de aynen bunu yaptım. Ancak yalanın raf ömrünün çok kısa olması canımı sıkıyor. Ne güzel “limanda ticaret meydanda lanet” dengesini tutturmuştum. Ticaret Bakanım Ömer Bolat’a dedim ki: “Bol bol at Ömer Bolat... Tutan tutar, tutmayanın yerine yama yaparız...” İsrail’le ticaretin devam ettiği haberlerine hemen Bolat karşılık verdi: “Giden malların çoğu Filistin’e...” Ne güzel, “Siz Filistin’le ticarete karşı mısınız” diyecektim ki... TÜİK bu ticaretin sadece yüzde 4’ünün Filistin’e olduğunu açıkladı. Bunun üzerine hemen, “İhracat zaten azaldı” açıklaması yaptık. Birkaç gün sonra rakamlar bunu da yalanladı! İsrail’e silah yapımında kullanılan malzeme satıldı iddialarına, “Özel sektör ticaret yapar, biz onlara karışamayız” dedik. Liste yayımlandı, Eti Bor da satışta! O Eti Bor da petibör bisküvi diyelim dedim, yemezler dediler. Çareyi İsrail’le ticareti kısıtladığımı, 54 ürünün satışını yasakladığımı ilan etmekte buldum. Bunların arasında jet yakıtı da vardı. Tabii tersten okuyunca, bugün yasaklandığına göre, demek ki bugüne kadar serbestti sonucu çıktı. Ulan bu tersten okumayı sadece biz biliyoruz sanıyorduk! Şimdi çapraz yazmayı denemeli, bakalım bunu anlayacaklar mı? Doğrudan ticaret şart mı? Üçüncü ülkeler diye bir şey var! *** Yalanlarımızı cehape ortaya çıkardığında hemen, “Bu cehapee zihniyeti” deyip yalanın raf ömrünü uzatıyorduk. Şimdi başımıza hocanın Fatih’i çıktı. Mübarek Erbakan değil, Herbakan! Bizim çelik çekirdeğimizdeki kimi tarikatların onlara yakın durmasına hayret ediyorum. Yavvv bizden önce hücredeydiniz... Holding sahibi yaptık... Alnınız sadece secdedeydi... Şimdi alnınız secdede, eliniz bütçede... Daha ne istiyorsunuz? Bu işin dozunu mu kaçırdık ne yaptık! Bu karmaşadan BOP eş başkanlığını güçlendirerek çıkarım. Bu kararım kesin... Bir yandan da korkuyorum: Yalanların raf ömrünü uzatamazsam fena! O zaman benim raf ömrüm dolacak!",https://www.cumhuriyet.com.tr/yazarlar/mustafa-balbay/sahsima-mektuplar-14-su-bop-baskanligim-2195704
Mustafa Balbay,100. yılı yaşamak!,07 Mayıs 2024 Salı,"1989 baharıydı. Cumhuriyet gazetesinin İzmir bürosu haber şefliğinde dördüncü yıla girmiştim. İstanbul’dan, üzerinde “Cumhuriyet 65 yaşında” yazılı porselen bardaklar geldi. Tüm çalışanlar birer tane aldık. Sonu 0 ve 5’le biten yıllarda kuruluş yıldönümünün dışa açık kutlandığını o yıl yaşadım. 1985 sonuna doğru sevgili Celal Başlangıç, Adana’ya temsilci olarak gitti; onun İzmir’deki sorumluluğunu Milliyet’ten ayrılıp ben üstlendim. Ah sevgili Celal! Erken oldu... “Yaşadım” diyerek yaşama veda ettin. O yıllar genç gazetecilerin özlemi Uğur Mumcu olmaktı. Yazları Ayvalık’a gelen Uğur Mumcu’nun bazı günler yazılarını telefonla, Erika daktilomla alışım hâlâ kulaklarımdadır. 13.00 haberlerini dinlemeden öğle yemeğine çıkmaz, 19.00 haberlerini dinlemeden gazeteden ayrılmazdım. 65 yaş bardağını bir anıt gibi saklarken dileğim şuydu: 100. yılı görsem! *** Yıllar sıcak haberler gibi akıp gitti. İzmir’den Ankara haber müdürlüğüne, oradan İstanbul haber merkezi müdürlüğüne, 1993’te Ankara temsilciliğine ve yazarlığa... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 12 Eylül karabasanının silinme süreci, Soğuk Savaş’ın bitimi, Körfez Savaşları, terörle mücadele, aydın kıyımları, koalisyonlar, gerilimler, AKP’nin gelişi derken Cumhuriyet’in fikir gazetesi olarak işlevini, sorumluluğunu, onurunu, zorluğunu, her şeyini yaşadım. Büyük Birlik Partisi (BBP) Genel Başkanı Muhsin Yazıcıoğlu gazeteyi ziyaretinde, “12 Eylül’de hapiste yatarken davalarımızla ilgili haberleri sadece Cumhuriyet verirdi” demişti. Deniz Baykal hem Cumhuriyetsiz yapamazdı hem kızardı. Yeri geldiğinde, “Erdal İnönü ile genel başkanlık yarışlarımın birinde beni destekleseniz, ben kazanırdım” derdi. Ecevit’in başbakanlığı döneminde pek çok gazete “solcu” oldu, biz onların gerisinde kaldık. Tartışmalı bir karar aşamasında gazetecilerle sohbetinde şöyle demişti Ecevit: “Bu konuda hepinizi ikna edebilirim, sanırım Sayın Balbay hariç!” Gülümseyerek “Size katılıyorum” yanıtını vermiştim. Yabancı misyon temsilcileri öteden beri Cumhuriyet’e ayrı bir önem verir. 2003’te dağılan Yugoslavya’nın büyükelçilerinden Darko Tanaskoviç, 21 Ekim 1999’da Prof. Dr. Ahmet Taner Kışlalı’nın öldürülmesinden sonraki sohbetimizde şöyle demişti: “Atatürk’ü özümsemiş aydınlarınız azalıyor. Türkiye Cumhuriyeti için büyük tehlike!” *** 1989 baharından 20 yıl sonra Cumhuriyet 85 yaşına girerken Silivri’deydim. 7 Mayıs 2009 günü gardiyanlar demir kapının ortasındaki 10 santime 30 santimlik gözenekten gazeteleri uzattıklarında en üste Cumhuriyet’i koymuşlardı. Gardiyan, “Doğum gününüz kutlu olsun” dedi. Benim de doğum günüm sayılırdı. O gün avuçlarımda demir parmaklıklar, ufkumda tel örgüler şöyle demiştim kendime: 100. yılı görebilsem! Ergenekon kumpasının iddianamesi yayımlanmamıştı ama medya mahkemesindeki yargılamada çoktan idam fermanı yazılmıştı, infaz rutin işlemdi. Gerçekçi avukatlar şöyle diyordu: ""Bu davanın dosyaları önünde sonunda Yargıtay’ın dördüncü katından aşağı atılacak. Ama görünür gelecekte Silivri’den çıkamazsınız!” Bir gece nöbetçi gardiyan demir kapının orta gözeneğini açıp “Kulağını yaklaştır” dedi, fısıldadı: “Sana CUMOK Bey’in selamı var. Geçen gün parktaydım. Görevimi söyleyince, ‘Mustafa Balbay’a de ki ‘CUMOK Bey’in selamı var’. Adın garip dedim, ‘O anlar’ dedi!” Cumhuriyet okuru... Gazetenin sahibi! O an... Özgürlük ne gam! İşte bugün Cumhuriyet’in 100. yılı. Ve ben kökleri derin, ufku sonsuz bu destanın bir neferiyim... Çok yaşa Cumhuriyet!",https://www.cumhuriyet.com.tr/yazarlar/mustafa-balbay/100-yili-yasamak-2203803
Mustafa Balbay,Zafer sorumluluğu,17 Nisan 2024 Çarşamba,"Ramazan Bayramı’nı demokrasi bayramı ile birlikte kutladık. Bayram süresince 9, 10, 11 Nisan günlerinde bu köşede “İmamoğlu Ekrem”, “Mansur Yavaş: Güvenadam!”, “Özgür Özel’in liderliği” başlıklı üç yazı kaleme aldık. Sanılanın aksine insanların gerçek iyi gün dostu, kötü dostundan azdır! Biz de elde edilen toplam başarıda önemli payı olanların hakkını ve sorumluluğunu teslim etmek istedik. Her üç toplumsal liderden de aldığımız mesajlar yazıdaki amacımızla tam örtüşüyordu. Bu açıdan ayrıca sevindik. İmamoğlu aile ocağı Trabzon’a gittiğinde bir CHP’liyi arayıp izlenimini sorduk. “Biz partililer yanaşamadık, halk İmamoğlu’nun etrafını kuşattı” dedi. Ankara seçim sonuçlarına bakınca, Akyurt, Pursaklar gibi AKP ile MHP’nin oy oranının toplamının yüzde 90’ı bulduğu ilçelerde bile Mansur Yavaş’ın yüzde 40’a yaklaştığını gördük! Özel’in dünkü grup konuşması “zafer sarhoşluğu” değil, “zafer sorumluluğu” kıvamındaydı. Başlangıç güzel... *** Siyasette 24 saat çok uzundur, dört yıl çok kısadır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’nin elde ettiği bu büyük başarıyı yarından tezi yok, genel seçim zaferine götürme stratejisi oluşturup yürümesi gerekiyor. Bunun için elinde büyük olanaklar var artık. Ankara, İstanbul belediye meclislerindeki tablo CHP’ye şunu söylüyor: Bahanen kalmadı... Seçmen verebileceği bütün olanakları verdi! Bundan sonrası sende! CHP’nin toplumda kabul gören belediye başkanları başta olmak üzere güçlü bir “iktidara yürüyüş kadrosu” oluşturma olanağı da genişledi. Özel, İmamoğlu ve Yavaş’ın her biri farklı siyaset yapma yöntemlerine sahip. Ancak seçmen onları fiilen bir araya getirdi. Bize göre yanlış soru şu: -Hangisi öne çıkar? Doğru soru da şu: -Nasıl bir ortak güç olurlar? Üçü de sorunun doğru sorulmasını ve güçlü yanıtlanmasını sağlamaya mecbur. Mecbur! 31 Mart’ın köpüğünü alıp 2028’e bakarsak üç olasılık var: 1- CHP yerel seçim rüzgârını büyütüp genel seçimlerden de birinci parti çıkabilir. 2- AKP tümüyle çökerken yeni bir merkez-merkez sağ sentez çıkabilir. 3- AKP her yönteme başvurur, tümüyle yenilenip toparlayabilir! CHP, ikinci ve üçüncü olasılığı küçümsememeli. Bugünkü gerçek şu; AKP tam bir çöküşün eşiğinde. Dün Mehmet Şimşek’in önümüzdeki dönem Erdoğan’ın da tam destek vereceği yenilenmiş bir program uygulayacaklarını açıklaması şunu gösteriyor: -Ekonomi yönetimi tamamen uluslararası finans yapısına teslim olacak. Buradan toplumsal refah çıkmaz. Ekonominin ve AKP’nin birlikte çöküşü çıkar! *** Seçim sonuçlarında “E” kuşağının, yani emeklilerin büyük etken olduğu herkesin kabulü. Gözlemimiz o ki emekliler, AKP’ye ders verdi ama hâlâ öfke dinmedi. Geçen gün 42 yıllık devlet memurluğundan sonra 10 bin lira emekli maaşı aldığı için temizlik işinde çalışan bir yurttaş önümü kesti. Soruyordu: -Biraz daha fazla emekli maaşı alayım diye çalışma süremi uzatım, benim yarım kadar çalışanlarla aynı maaşı alıyorum. Bunun neresi adalet? Yurttaş buna benzer saptamaları yaparken her iki üç cümlede bir şöyle bağırıyordu: -Toprak bunları kabul etmesin! Halk sandıkta patladı. Bu, sokakta patlamaktan iyidir. CHP zorlu bir zafer elde etti. Bu öfkeli beklentiyi, umutlu enerjiye çevirmeli!",https://www.cumhuriyet.com.tr/yazarlar/mustafa-balbay/zafer-sorumlulugu-2197019
Mustafa Balbay,Şahsıma mektuplar (16) B-anayasa!,27 Nisan 2024 Cumartesi,"Çok şükür seçim travmasını usul usul atlatmaya başladım. Seçimden birinci parti çıksaydım; “Haydi şimdi güzel bir anayasa yapalım” diye başlayıp 2028 gelmeden, yeniden aday olmanın taşlarını döşeyecektim. Yenildik ama ayaktayız, sanki birinci parti gibi hareket etmeyi denedim, tuttu! Şimdi seçimden zaferle çıkan şahsımmış gibi CHP’yi sınavdan geçirme ortamı yakaladım. Meclis’te korsan bir çay partisi verdim. Özgür Özel atladı hemen. Onu HÜDA PAR’ın hizasına oturtup protokoldeki yerini sabitledim. İlk atış tamam... Bütün mesele gündemin efendisi olmak. Seçimden önce bunu denedik olmadı. Seçimden sonra olacak gibi. Bu anayasa işiyle hem CHP’yi kendi içinde tartışmalı hale getiririm hem de sonsuzluğa giden yolu döşerim! *** Tarih yazmaya devam ediyorum. Şahsımname tamamlandığında benim bilimsel buluşlarıma herkes hayran kalacak. “Toplumsal alzaymır” kavramını ben hayata geçirdim. Her şeyi birbirine o kadar ustaca karıştırıyorum ki insanlar konunun başını kaçırıyor, unutuyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çözemediğin bir sorunla karşı karşıya kalınca ne yaparsın? Daha büyük bir sorun üretirsin ve unutturursun, olur biter. Bunu defalarca denedim, sonuç aldım. Birisi çıkıntılık yapıp önceki sorunu hatırlatmaya kalkınca, karşısına adamlarım çıkıyor, çıkışıyor: -Ulan başımızda daha büyük bir dert varken önceki dertleri niye dert ediyorsun? Millet zaten onu unutmuş oluyor. 31 Mart öncesinde bu denemelerim tutmadı diye, şimdi tutmayacak anlamına gelmez. Her şeyi bıraktık, gündeme şunu soktuk: Yeni bir banayasa, hay Allah dilim sürçtü anayasa yapacağız! CHP’yi de ne kadar demokrat diye sınavdan geçireceğim. Devlet Bey, benim bu girişimlerime biraz bozuk, farkındayım. Ferdi Tayfur’un “Söyleten Sensin” şarkısı üzerinden mesaj göndermiş. Ben de ona Aylin Urgal’ın “Sen Yarattın Beni” şarkısını göndersem diyorum. Sözleri ne güzel: “Ben adamışım ömrümü, seninle paylaşmaya...” Devlet Bey, bana dört defa merdiven dayadı. 2002’de genel seçimin önünü açtı, 2007’de cumhurbaşkanlığı seçiminin önünü açtı, 2015’te seçimin yenilenmesine yol açıp iktidarda kalmamın önünü açtı, 2017’de cumhurbaşkanlığı şahsımlık sisteminin önünü açtı. 2017’de ne güzel konuşmuştu: “Mademki Erdoğan anayasaya uyumuyor, anayasayı Erdoğan’a uyduralım.” Ben hayatımda bundan daha demokratik söz duymadım. Şimdi anayasadaki süre benim kafamdaki süreye uymuyorsa, anayasayı kafama uyduracağız. Alın işte ben ne kadar demokratım, kafama göre takılmıyorum, anayasayı kafama uydurup anayasal bir sisteme sadakatimi gösteriyorum. *** Sonuçta Özgür Özel’i sevdim. İyi başladık. 2028’de yeniden aday olmanın yolunu açmakla bitmiyor mesele. Karşıma yenebileceğim bir aday çıkmasını sağlamak da önemli. Siyaset bu; 24 saat uzun, dört yıl kısa. Beni sevindiren durum, Özgür Özel’in “buldumcuk” hastalığına yakalanması. Bizim medya da ona verir gazı, verir gazı... Çıkartırız bu yazı. En kısa zamanda Ekrem’le Mansur’u gagalamanın yeni yollarını bulmalı, onları taca atmalıyım. Önümde bir iş daha var; devleti yağmaladığımız değişen belediye başkanlarıyla daha çok ortaya çıktı. Şimdi “artık tasarruf zamanı” diyeceğim, belediyelerden başlatacağım. Kısacağım bütçeyi. Ağlarlarsa sesleneceğim: -Tasarruf kardeşim, siz de yakınmadınız mı? Madem öyle, işte böyle!",https://www.cumhuriyet.com.tr/yazarlar/mustafa-balbay/sahsima-mektuplar-16-b-anayasa-2200457
Mustafa Balbay,"Emekliler çocuklarınızı arayın, ikna edin!",27 Mart 2024 Çarşamba,"Sevgili emekli kardeşim, Artık bıçak kemiği de delip geçtiği için sesin bir nebze duyulur hale geldi. Bundan önceki seçimlerde konunun ekonomiye, emeklinin durumuna gelmemesi için her şeyi yapan iktidar bu sefer de aynı yolu denedi ama olmadı. Ucuz gıda kuyruğundakilerin büyük çoğunluğu senin arkadaşlarından oluşuyor. Bu kuyruklar Erdoğan’ın mitingine katılanlardan fazla! Gelinen noktanın özeti bu! Haklı olduğunu herkes kabul ediyor. Ancak bu yetmez, hakkını almadıktan sonra haklı olmanın bir anlamı yok. Eğer bu seçimde varlığını hissettirip, “Hakkımızı alana dek sana oy yok” dersen sesin iktidar katında da duyulacaktır. Bu da yetmez... *** Sevgili emekli kardeşim, Erdoğan, Anadolu’nun hangi iline gitse mutlaka şu cümleyi kuruyor: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “Sizin oy vermeniz yetmez. İstanbul’daki akrabalarınızı, hemşerilerini de arayın. Murat kardeşimize oy vermelerini söyleyin...” Madem öyle, siz de çocuklarınızı, yakınlarınızı, yakında emekli olacak arkadaşlarınızı arayın. Şu bilgileri alt alta sıralayın: - AKP iktidarının ilk 10 yılına kadar, gayrisafi milli hasılanın yüzde 5’i emekliler için ayrılıyordu. Bu oran son 10 yılda adım adım yüzde 2.5’e geriledi. Bizim hakkımızın yarısı gasp edildi. - En düşük emekli maaşı 10 bin lira diyorlar ya; yalan. 6 bin 500 lira. Kök maaş diye bir şey icat ettiler. 10 bin liranın altında maaşı olanları otomatik olarak 10 bine tamamlıyorlar. Zam yapılacağı zaman kök maaş üzerinden oranı hesaplıyorlar. - Biz emeklilerin yüzde 80’i asgari ücretin altında maaş alıyoruz. Oysa AKP’ye kadar en düşük emekli maaşı asgari ücretin yüzde 30 üstündeydi. - Ortalama bir devlet memuru emekli olduğunda maaşı asgari ücretin üç katı olurdu. Bugünkü hesapla 51 bin lira olması gerekir ama 14 bin lira! - Biz 11.5 milyon emekli, 4.5 milyon dul ve yetim maaşı alan, toplam 16 milyon kişiyiz. Bu sayıya gelecekte siz de ekleneceksiniz. 2008’den itibaren emekli maaşı bağlama oranları yüzde 70’lerden adım adım yüzde 30’lara kadar düştüğü için bugün bu hale düştük. - Bankaların zaten 2-3 yılda bir verdiği promosyonu kendi müjdeleri gibi sunmaya kalkmaları bardağı taşıran son damla oldu. *** Emekli kardeşim, Yukarıdaki gerçekleri tane tane sıraladıktan sonra şöyle devam etmeni öneriyoruz: Emekli maaşı artık salt emekli sorunu olmaktan çıktı. Tüm toplumu etkileyen derin bir yaraya dönüştü. Güç bela bir araba alabilenlerimiz akaryakıt fiyatlarının geldiği noktada direksiyonu unuttu. İnsan torunlarını alıp şöyle bir gezintiye çıkmak istemez mi? Bundan da vazgeçtik kendi hayatımızı sağlıklı sürdürememenin çaresizliği içindeyiz. Eskiden emekliliğe “ikinci bahar” denirdi. Şimdi ne oldu? Yalancı bahar! Kışı geçiremeyenin baharı mı olur? Ara emekli kardeşim, çevrendeki, memleketindeki herkesi ara. Senin mücadelen onların geleceği için... Her canlı ölümü tadacak. Bu yaşamın gerçeği. Ama bugün emekliler ölmeden önce ölüyor! Bunu kader belleme emekli kardeşim. Yunus Emre, “Kader gayrete âşıktır” diyor. Aç telefonu duyur sesini... Emeklinin maaşı, emeklinin naaşını bile kaldırmaya yetmez hale gelmeden ara...",https://www.cumhuriyet.com.tr/yazarlar/mustafa-balbay/emekliler-cocuklarinizi-arayin-ikna-edin-2190228
Mustafa Balbay,Şahsıma mektuplar (11) Kemeri boyna taksam,23 Mart 2024 Cumartesi,"Selamsız sabahsız Yeniden Refah Partisi’ne (YRP) dalayım... daha ötesi geçiyor aklımdan! Besle kargayı oysun gözünü... Biz Saadet’e karşı bize yakın dursunlar diye adlarına bile müdahale etmedik. Aslında kapatılan bir partinin adını çağrıştıran parti kurmak yasak. Biz aynı adı sonuna kadar anımsatsın diye başına “yeniden” koymalarına bile izin verdik. Bunlar ne yaptı? Biraz oyları kıpırdayınca karşımıza çıktılar. Üstelik içimizdeki çelik çekirdekten pay almaya başladılar. Ne güzel tarikatlara, cemaatlere, “Bizim kanatlarımız altında durun, başka partide size yer yok” diyorduk. Şimdi rakip çıktı. Partinin başındaki huysuz, babasına benzerse yandık. Bir de babasına yaptıklarımızı ödetmeye kalkarsa iki defa yandık! *** İktidarımın 3 sırrı var: Korkutacaksın... Şaşırtacaksın... Kararlı olacaksın... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Korkuyu daha sonra anlatırım... Şaşırtmak çok hoşuma gidiyor. Bu oyunu en son faizde oynadım. Anlı şanlı ekonomistler “Seçimden önce faizler artmaz” deyip rakamların üstüne yattılar. Biz ne yaptık? Bütün zamanların rekorunu kırdık. Rekor bana dekor! Koy sahneye, yenisini getir kenara at! Şahsıma hem enflasyonda rekor dayanmıyor hem faizde. Milattan önce mi neydi, 2002’de faiz yüzde 44’tü... İşte bu hafta yüzde 50’ye çıkardık. Herkes şaşkın! Millet ne olduğunu anlayıncaya kadar seçim geçer. Kararlı şekilde faizleri düşürdüğümüz gibi kararlı şekilde artırdık. Attığın bir adımı savunurken mangalda kül, tespihte püskül, edebiyatta fasikül bırakmayacaksın. Şaşırtıcılıkla kararlılık bir araya geldi mi, şahsımın karşısında kimse duramaz. Yüksek enflasyonda şampiyonlar ligindeydik, şimdi yüksek faizde de liderliğe oynuyoruz. Bizden fazla faiz veren üç ülke kaldı: Zimbabve, Arjantin, Venezüella. Almanya’nın, Fransa’nın bizimle yarışması mümkün değil. Biz devler ligindeyiz, onlar evler liginde. Ancak kendi kendileriyle oynarlar. Kafalarındaki hesap o kadar küçük ki yüzde yarım, yüzde çeyrek, bunu uyguladıkları da seyrek... Son günlerde Ankara adayı olarak atadığım Turgut Altınok meselesi canımı sıkıyor. O kadar mal varlığı edinirken bizim payımızı verdi mi vermedi mi? Olayı bütün yönleriyle soruşturup araştırmazsam namerdim! Genel olarak adaylarımızdan memnunum. En kucaklayıcı adayım Aydın Ayaydın. Bizden önce bütün partileri dolaşmış. Geçmedik parti bırakmamış. Bize de iyi ayak uydurdu. Hemen düşüncelerini ikiye ayırmış: seçimden önce seçimden sonra! Daha ne olsun! Bir tek şu emekliler işi canımı sıkıyor. Başka gündemler imal edip unutturalım diyoruz, olmuyor. Çok inatçı çıktılar. Bizden önce bütçeden aldıkları pay yüzde 5’ti, 2.5’e indirdik. Kök maaş diye bir yöntem icat ettik. Hepsini tek tip yapıp tabanda eşitledik. Bunun üstüne az az zamlar yapıp uyuturuz dedim ama olmuyor. En son bankaların verdiği promosyonu biz vermiş gibi yapalım dedik. Vermiş olan ileride vereceğini şimdi versin. Bir de bunu deneyeceğiz. Kemer sıkma işinde de bir devrim yapmalı diyorum. Bel ne kadar incelse de bir yere kadar. Kemeri diyorum, bele değil de boyna taktırsam... Hem sıkınca da sesi kısmış olurum!",https://www.cumhuriyet.com.tr/yazarlar/mustafa-balbay/sahsima-mektuplar-11-kemeri-boyna-taksam-2188856
Mustafa Balbay,Mansur Yavaş: Güvenadam!,10 Nisan 2024 Çarşamba,"Kutluyoruz... En yakın rakibinizin iki katı oy alıp Ankara Büyükşehir Belediye başkanlığınızı bir dönem sürdürme hakkı elde ettiniz. Üstelik CHP’li ilçe belediyesinin 3’ten 16’ya çıkmasını, belediye meclisinde salt çoğunluğun kazanılmasını sağlayarak... Son yıllarda yerleşmeye yüz tutan, “CHP büyük kentlerin ancak merkezlerinden oy alabilir” yaftasını söküp atanlardansınız. Ankara’da herkes sizi çok sevdi. İnsanlar, en sevdiği, en çok değer verdiği kişiye nasıl bakarsa, size öyle bakıyor; baba, evlat, abi, kardeş, dost, hemşeri... Bu, belediye başkanlığından da öte bir güven duygusu. En büyük kazanımınız ve kazandırdığınız değer bu oldu: Güven! Size dolu dolu şöyle hitap etmek uygun düşer: Güvenadam! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ankara’nın bütün unvanlarının hakkını verdiniz: Cumhuriyetin başkenti... Ahiliğin yurdu... Hacı Bayram Veli’nin mekânı... Roma yolunun mola yeri... Bunların tümünü kucaklayan bir belediye başkanı oldunuz. Afyonkarahisar’dan doğup 9 ili geçerek Karadeniz’e dökülen Sakarya ile Sivas’tan doğup 10 ili geçerek Karadeniz’e dökülen Kızılırmak’ın birlikte uğradığı tek il Ankara’dır. Bu ırmakların getirdiği bereketin etrafında kurulan iller de “Büyük Ankara” tanımının içindedir. Çankırı’dan Afyonkarahisar’a, Yozgat’tan Bolu’ya kadar 20’ye yakın il bu haritaya dahildir. Sizi bu iller de kendisinden görüyor. Altını bir daha çizelim; CHP’nin üç olan ilçe belediye başkanlığını 16’ya çıkarmasında büyük payınız var. Belediye başkanlarından bir kadro yarattınız. Siyasal kökenlerinizle CHP’nin altı okundaki değerlerin sentezini oluşturdunuz. Sakin bir güçsünüz ama bu gücün gölgesinden yararlanmak isteyenler sizin kadar sakin olmayabilir. Bugüne kadar çevrenizde sizin sakinliğinizi aşan bir enerji yükselmedi ama bu yükselmeyeceği anlamına gelmiyor. Bunun dışında CHP’nin makûs talihini yenmedeki payınız, güvenadam kimliğiniz sizden beklentiyi ayrıca yükseltecek. Nereye yükseltecek? Seçimlerden önce, “Bu son belediye başkan adaylığım” dediniz. Pek çok kişi bunu şöyle okudu: 2028’in potansiyel cumhurbaşkanı adayı Mansur Yavaş’tır! Bir hafta sonrasının görülemediği Türkiye’de dört yıl sonrası için aday adaylarının netleşmesi ne güzel! Bütün büyüklüğünüzün CHP bütünlüğünün içinde kalmaktan kaynaklandığını elbette siz de çok iyi biliyorsunuz. *** Ankara’yı tarihsel kimliklerinin tümüyle birlikte kucaklamanız sadece başkent değil, Türkiye için de çok önemli. Size “Son Başkent Ankara” kitabımızda kaleme aldığımız şiiri armağan etmek isteriz: “Hitit, Frig, Roma ard arda geçti/ Selçuklu, Osmanlı kalmayı seçti/ Kimi kavim göçtü kimi yerleşti/ Kızılırmak’la Sakarya’nın arası/ Uygarlıkların Ankara’sı. İskender çözmeye geldi düğümü/ Sezar yazmaya geldi gördüğünü/ Malazgirt’le başladı Türk düğünü/ Kızılırmak’la Sakarya’nın arası/ Dünya tarihinin Ankara’sı. Yunus, Hacıbektaş hep insan dedi/ Dünya böyle erdem görmedi/ Hacı Bayram Veli mekân eyledi/ Kızılırmak’la Sakarya’nın arası/ Güzel ahlakın Ankara’sı. Toprağı bereket, taşı zarafet/ Vatan sevgisi en büyük iffet/ Horasan mirası Ahilikte hikmet/ Kızılırmak’la Sakarya’nın arası/ Türkiye’nin Ankara’sı. Bir milletin yeniden dirilişidir/ Esaretin yere serilişidir/ Egemenliğin halka verilişidir/ Kızılırmak’la Sakarya’nın arası/ Mustafa Kemal’in Ankara’sı.” Bize bu şiiri yazdıran en önemli etken Ankara’yı sizin gibi bir başkanın yönetiyor olmasıydı. Teşekkürler...",https://www.cumhuriyet.com.tr/yazarlar/mustafa-balbay/mansur-yavas-guvenadam-2194982
Mustafa Balbay,Ankara’da savaş yok Yavaş var!,21 Mart 2024 Perşembe,"İstanbul’u kazanan Türkiye’yi kazanır diye bir söylem yerleşti ama şu da bir gerçek: Ankara’yı kazanan, İstanbul’u da kazanıyor! Başkentte yerel seçimlerin sonucu on gün içinde olağanüstü bir durum olmazsa, belli gibi. Mansur Yavaş bütün partilerden oy alabilen birleştirici güç olarak çıtasını adım adım yükseltti. AKP’nin adayı Turgut Altınok, “Hızlanma vakti” diyerek Mansur Bey’in soyadı üzerinden kampanya yapmaya çalıştı. Ancak bu kampanya hızlanamadı. Ankaralılar “Mansur Başkan” tanımını benimsediler. Melih Gökçek, yollardaki “yavaş” levhalarını bile kaldırtacak noktaya gelmişti. Mansur başkanın sakin güç olarak duruşu siyasetin genel doğasına ters ama toplum bunu benimsedi. *** Başkentte “Büyük Ankara” diye bir kavram vardır. Bu, Yozgat’tan Bolu’ya, Çankırı’dan Konya’ya uzanan geniş bir çemberdir. Bu çember içindeki 20’ye yakın il, Ankara ile nefes alıp verir. Göçten alışverişe, eğitimden sağlığa temel gereksinimlerin merkezi Ankara’dır. Siyasal olarak sağ yelpazeye açılan çevre iller, Yavaş’la örtüştü. Geçen gün Kırşehirliler Vakfı’ndan arayıp bir davetten söz ettiler. Konuyu şöyle özetlediler: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Kırşehirliler olarak Yavaş’a desteğimizi açıklayacağız!” CHP’nin Ankara’nın merkezinde Çankaya, Yenimahalle hattındaki gücüyle çevredeki Yavaş’ın gücü birleşince ortaya yüzde 60’a uzanan bir seçim zaferi çıkabilir. Genel beklenti bu. Ankara’da genel seçimlerde baraj sorunu olmayan İYİ Parti’nin tabanından tavanına Yavaş’a doğru büyük bir kayma yaşadık. Görünenler kadar, çok bilinmeyenler var. Örneğin Altındağ’da CHP’nin adayı Ramazan Değerli siyasete ANAP’la başladı. Mesut Yılmaz döneminin gençlik kolları başkanı. Daha sonra İYİ Parti ile devam etti. 2019 seçiminden hemen sonra Yavaş, Değerli’ye şunu önerdi: “Seninle birlikte yürüyeceğiz. 2024’te Altındağ adaylığına hazırlan...” Değerli, Meral Akşener’e olan sevgi ve bağlılığından söz etti. “Zaten birlikteyiz” karşılığını aldı. 2023 sonuna gelindiğinde, İYİ Parti ile CHP’nin yolları ayrılınca Akşener, Değerli’ye, “Partimizin Altındağ adayı sensin” dedi. Yavaş da önerisinin geçerli olduğunu söyledi. Değerli tercihini Yavaş’tan yana kullandı. Devlet Bahçeli kızacak ama şöyle bir tanım üretmeden geçemeyeceğiz: Partisiz ülkücüler! Ankara’da hayli yoğun olan bu kesimin de tercihi Yavaş’tan yana. Yavaş, Keçiören, Polatlı, Gölbaşı, Beypazarı başta olmak üzere 10’dan fazla ilçenin adayının bu hassasiyetle belirlenmesinde etkili oldu. Arayış içindeki İYİ Partililer, MHP’liler ve partisiz ülkücüler Yavaş’ta birleştiler! *** Altınok’un adaylık açıklamasında beklenen çıkışı yapamadığını AKP’ler de kabul etmiş, şöyle demişti: Yolda toparlar! Ancak Altınok, mal varlığını toparlamaktan oyları toparlamaya fırsat bulamadı! Ankara’nın rant paylaşımı denince akla üç isim gelirdi, Altınok’un adı öne çıkmazdı. Siyasette başarılı olmanın iki yolu var: 1- Kendi gücünü tanıyıp iyi kullanmak. 2- Rakibini iyi tanıyıp açıklarını kullanmak. Yavaş’ın arkasında iki maddenin de hakkını veren bir ekip var. Altınok’un baba ocağı Bala. Ankara’nın bu zor ilçesinin AKP belediye başkanı adayı Ahmet Buran’ın DEM’e ilişkin söylemi de Altınok’un planını bozdu. Siyasette sakin gücün tutması iyidir... Ankara’da savaş yok, Yavaş var!",https://www.cumhuriyet.com.tr/yazarlar/mustafa-balbay/ankarada-savas-yok-yavas-var-2188062
Mustafa Balbay,İstanbul izlenimleri,20 Mart 2024 Çarşamba,"İstanbul 24 saat yaşayan bir şehir. Gece gündüz hiç uyumayan bir şey varsa o da para! Şişli’den Taksim’e, Taksim’den İstiklal Caddesi’ne para değişim ofisleri 24 saat açık. Dünya şehri İstanbul, bütün para birimlerini de ağırlıyor. Başrolde ise Araplar var. “Turist” denilemeyecek bir sahiplikle yaşıyorlar. Taksim’i temsil edecek bir kafede keyiflice oturan on kişilik bir grup, hesap ne gelirse gelsin ödeyebilecek rahatlıkta. Masanın ortasında yeni nesil küçük bir müzikçalar var. Kafede çalınan müzik onları ilgilendirmiyor. Kendi kültürleriyle eğlenceli bir oturmadalar. Garson bir süre sonra uyarıp sesi azıcık kısmalarını rica etti. İstiklal Caddesi’ndeki bir kestaneci de işini Suriyelilere kaptırmaktan endişe ediyor. Işıkları göz alan bir gece kulübü ise iki kesimden çok memnun: “Suriyeliler ile Almanlar iyi para bırakıyor. Türkler buraya uğramaz!” İstanbul sokaklarını dolaşmadaki asıl amacımız yerel seçimin nabzını tutmaktı. İmamoğlu, İstanbul’da yer edinmiş. Seçimi sorarken herkes söze İmamoğlu’na ilişkin değerlendirme ile başlıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mimar ve tekstilci bir aile İmamoğlu’nun şehri sosyal anlamda büyüttüğünü söyleyerek şöyle devam etti: “Eskiden hafta sonları İstanbul’u terk edip günübirlik nereye gitsek, diye düşünürdük. Şimdi, İstanbul’da nereye gidelim, diye plan yapıyoruz. Pek çok alanı bize kazandırdı.” Aile büyükşehirde oyunu İmamoğlu’na verecek, ilçede ise bakıyor. Bizi nargile salonuna davet eden genç yaklaşınca durdu. Biz bir şey demeden tok bir sesle, çevredekilerin duyacağı yükseklikte bağırdı: “Abi Kürtler kararını verdi, İmamoğlu diyecek.” Bir taksi durağındaki sohbetimiz parçalı bulutluydu. En coşkulu olanı, “Adaşım rahat ol, İmamoğlu kazanır” derken iki kişi ona müdahale etti. Sohbet koyulaşacaktı ama pazarlıkçı bir müşteri geldi. Sarıyer’e ne kadar ödemesi gerektiğini sordu. Taksimetre açarım, cevabı onu tatmin etmedi. Baştan bilmek istiyordu. 200 ile 250 arası anlaştılar. Kalan şoförlerle sohbete devam ettik. Saçındaki beyazlarla siyahlar yüzde 50 bandında olan şoför, şehre hâkim. Durumu şöyle özetledi: “İmamoğlu iyi gidiyor ama ona oy verebilecekler dağınık. Benim gözlemime inan, CHP’li olup sandığa gitmeyeceklerin sayısı az değil. Açık konuşalım bir de Aleviler ile Kürtler var. Oralarda kafalar karışık. Aile büyüğü ağırlığında birinin onları toparlaması lazım. Ama sonunda İmamoğlu alır diyorum ben.” Yanındaki daha genç olan itiraz etti: “Sen Murat Kurum’u küçümseme... İş Murat Kurum’dan ibaret değil.” Bir emekli yurttaşla tam Şişli Camisi’nin az ötesinde Erdoğan posterli, “gerçek belediyecilik” yazılı panonun önünde karşılaştık. “Yakışıyor mu?” dedi, “Sen cumhurbaşkanı olmuşsun, daha ne olacaksın!” Aynı yurttaşın kulağıma yaklaşarak söylediği öngörüsü şu: “Kaybedeceğini anlarsa seçimi iptal eder!” İstiklal Caddesi’nde her binanın ayrı kimliği var. Pek çoğu seyirlik. Hüsamettin Cindoruk’un çalışma ofisinin olduğunu bildiğimiz, daha önce ziyaret ettiğimiz Mısır Apartmanı’nın görevlisi günü bitirmiş binanın önünü temizliyordu. Yerel seçimleri sorduk: “İmamoğlu süper işler yapmadı ama rakibi olmadığı için kazanacak.” Araya girdik: -Murat Kurum var ya! Gülümsedi: “Abi o İstanbul’u öğreninceye kadar seçim bitecek!” İstanbul çok güzel yerleri olan dağınık ve hunhar kullanılan bir şehir. Yazı aramızda biz de bu güzelim tarihi şehrin Ankara dönüşünü sevenlerdeniz! İstanbul sokaklardan iki günde alabildiğimiz havanın özeti şu: Türkiye ölçekli tartışmalar bir yana İmamoğlu İstanbulluya dokunmuş!",https://www.cumhuriyet.com.tr/yazarlar/mustafa-balbay/istanbul-izlenimleri-2187597
Mustafa Balbay,Saray’da hesaplar altüst,03 Nisan 2024 Çarşamba,"31 Mart sonuçları, “Bir yerel seçimdi, geldi geçti” diye geçiştirilecek cinsten değil. Bunu en iyi Saray biliyor. Daha seçim gecesi, 1 Nisan başladıktan hemen sonra yeni duruma göre adımlar atılacağına dair mesajlarını verdi. İktidar medyası, “Demokrasi kazandı, önümüze bakalım” gibi başlıkları yeğledi ama Saray’dan gelen haberlerden sonra onlar da konuşlanacaktır. Gelinen nokta Erdoğan’ın yıllar içinde adım adım ördüğü bir kurgunun çökmesidir. AKP koalisyonu dağılmıştır. Güneydoğu illerinde DEM kayyum siyasetine karşın bu yerel seçimde de gücünü, korumaktan öte artırdı. Orta Anadolu’da Yeniden Refah Partisi (YRP) AKP’nin çelik çekirdeğindeki payını geri aldı. Batı Anadolu’da merkez sağa yakın AKP seçmeni tercihini CHP’den yana kullandı. *** Saray yerel seçim sürecine şu strateji ile girdi: -Gündemi ben belirlerim. Ekonomiyi ikinci plana düşürürüm. -CHP’yi kendi içinde çatışmalı hale getirecek her şeyi yaparım. -Ne yapar eder YRP’yi ya yanıma çekerim ya etkisizleştiririm. -İYİ Parti en az 5-6 puan alır, bu da pek çok yerde CHP’nin kaybetmesine yeter. Eğer bu hesap tutsaydı, 1 Nisan’dan itibaren şunlar konuşulacaktı: -Hemen anayasa demeçleri verilecek. Erdoğan’ın 2028’de de önünün açılmasını sağlayacak, hukuk devleti zerresi olarak kalan son hakların da budanacağı yeni anayasa tartışmaya açılacak. Yeni anayasa olmasa da Erdoğan’ın istediklerini alacağı değişiklikler yapılacak. -CHP, kendi içinde hesaplaşmaya girecek. Saray da bunun seyrine bakıp arada bir, “Cehaaape kendini yiyip bitirmekle meşgul” demeçleri verecek. Kimi iktidar yazarları, “Erdoğan bu sonuçları öngördü. Ama müdahale etmedi. Demokrasi kazandı” yorumu yapıyor. Bunun yarısı doğru. Sonucu gördü. Ama değiştirmek için çırpındı. Emeklilerin tepkisini bir nebze azaltmak için özel bankaları bile promosyona zorlayıp, trajikomik duruma düştü. Saray’a bakanlar kurulunu sahaya sürdü. CHP’nin İstanbul il binasını alma sürecini karaparaya bulamaya kalkacak kadar ileri gitti. Hepsi ters tepti. Saray’ın CHP’ye yönelik saldırısı CHP’yi birleştirdi. Halka verecek bir şeyi kalmayan AKP’nin başlıca dayanağı şuydu: -Evet kötü giden şeyler var ama bunları düzeltirse yine AKP düzeltir. Bizim alternatifimiz yok! Bu da çöktü. Tüm hesapların altüst olmasının en önemli nedeni de bu oldu. *** İktidarın tam ve yarı resmi yayın organlarında ve Saray’dan sızdırılan haberlerde seçim yenilgisinin nedenleri sıralanıyor. Bakıyoruz, önemli bir diliminde, ana neden AKP’nin eksiklikleri, yanlışları, göremedikleri... Bunlar tamam da bir de şu var: CHP yeni bir toplanma yeri olarak görüldü! Konunun bu yanı doğal olarak iktidar ve medyası tarafından görülmek istenmiyor. Oysa seçimlerin en önemli sonucu bu. Bütün mesele CHP’nin birinci parti olması ve bunu genel seçimlere taşıması. Saray’da hesaplar altüst ama tanıdığımız Erdoğan yeni duruma göre yeni bir çıkış arayacaktır. Bunu cumartesi günü “Şahsıma mektuplar”da öğreniriz! Son sözümüz CHP’ye... Haklılık konusunu işlerken, “Haklı olmak yetmez, haklı kalmak gerekir” diye yaklaşırız. Birinciliği de şöyle selamlayalım: Birinci olmak yetmez, bunu korumak ve genel iktidara taşımak gerekir.",https://www.cumhuriyet.com.tr/yazarlar/mustafa-balbay/sarayda-hesaplar-altust-2192833
Mustafa Balbay,Uğur Mumcu’nun can dostu,19 Mart 2024 Salı,"Cumhuriyet, büyük bir emekçisini yitirdi. İlgi duyduğu her alanda üreten Ali Sirmen, yaklaştığını bildiği, hatta karşılama hazırlıklarını tamamladığı ölüme, yaşamdan hiç kopmadan “merhaba” dedi. Beyni, yıllara hep birikim gözüyle baktı ama bedeni ona ayak uydurmadı. Kalemi, yüreği, beyni ve sesi hiç yaşlanmadı. “Kalem” sözcüğünü bazı insanlar için “kale-m” diye yazmak gerekir. Kaledir kalem. Ali Sirmen, “Kalem benim kalemdir. Kimseye teslim etmem” diye yaşayanlardandı. Demir parmaklıkların ardından yazarken, yazılarını yayımlamanın başka yolu olmadığı için, adını değiştirdi, düşüncelerini değiştirmedi. Çok geniş bir açıdan baktı hep, olaylara, konulara, Türkiye’ye, dünyaya... Köşesinin adı her şeyi özetliyor zaten: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dünyada Bugün! Ali Sirmen’le meslek büyüğümüz olarak pek çok kez bir araya geldik. Cumhuriyet’in toplantılarında, toplantı sonrası akşam buluşmalarında, gazetenin durumundan siyasete her şeyi konuştuk. Hep akıl, bilim ve Cumhuriyetten yana olurdu. 2019 yılı aralık ayında Uğur Mumcu’yu yazmak üzere saatlerce konuştuk Ali ağabeyle. Cihangir’deki kitaplarla ve anılarla yüklü evinde buluştuk. Uğur Mumcu, İstanbul’a geldiğinde Ali Sirmen’in evinde kalırdı. Oturduğu koltuk hâlâ yerinde duruyordu. 1964 yılında Ankara’da, o dönemin meşhur münazaralarında tanışmışlardı. Ali Sirmen İstanbul’dan gelmiş. Uğur Mumcu’nun ekibiyle karşı karşıya! İyi kapışmışlar. O gün başlayan dostluk Uğur Mumcu’nun alçakça bir saldırı sonucu öldürüldüğü güne dek kesintisiz devam etti. Uğur Mumcu’yu o kadar yalın, o kadar gerçekçi ve bir o kadar övgü dolu anlattı ki... “Uğur Mumcu bir Cumhuriyet ordusudur” dedi “Uğur Mumcu’nun iradesi, inadı ve zekâsıyla kimse yarışamaz” dedi. “Uğur Mumcu, Türkiye’nin tıkır tıkır işleyen laik, demokratik, sosyal bir hukuk devleti olmasını istedi. Bu değerlerin üzerine titredi. Devleti tüm pisliklerden korumak için çırpındı ama devlet onu koruyamadı” dedi. Uğur Mumcu’nun öldürülmesini yorumlarken de o acı, keskin, gerçekçi, mizaha bulanmış ifadesine büründü, şöyle seslendi: “Uğur Mumcu çok yaşadı!” 24 Ocak 1993 sonrasında Güldal Mumcu’nun bütün kararlılığıyla Uğur Mumcu’yu yaşatma çabasının sonuç verdiğini, acıyı irade eyleyip Mumcu’yu kurumlaştırdığını görünce, Ali Sirmen şöyle demişti: “Teröristler yanlış kişiyi öldürdük, diyecekler!” Ali Sirmen, dünyayı çok iyi okuyan, Türkiye’nin yerini de akılcı irdeleyen bir aydındı. Türkiye’de karşıdevrimin aldığı yola ilişkin bir sohbetimizde, şöyle demişti: “Fransız İhtilali’nin 200 küsur yıldır ayakta canlı kalmasının nedeni tartışılır olmasıdır. Cumhuriyet Devrimlerinin de gücü tartışılmasından gelir. Mesele devrimleri koruyacak ve yaşatacak güçlerin ne kadar sağlam olduğudur!” Sevgili Ali ağabey, Pazar yazılarında “Sevgili” diye başlayan cümlelerinden en sıcak konuyu bile tam ortasından tutan cesaretine kadar her şeyinle özleyeceğiz seni... Yazılarını, anılarını okuyup bir nebze hasret giderebiliriz ama ya sesin! En çok sesini özleyeceğiz... Bazen yükseklerden inen çığ gibi... Bazen kayaların arasından fışkıran akarsu kaynağı gibi... Bazen opera sanatçısını bastıracak bir sahne alevi gibi... Bu anlatmalar yetmez ki!",https://www.cumhuriyet.com.tr/yazarlar/mustafa-balbay/ugur-mumcunun-can-dostu-2187186
Mustafa Balbay,Şehirliler köyleri arayın!,28 Mart 2024 Perşembe,"Dün bu köşeden emeklilere bir çağrıda bulunmuştuk. Mademki Erdoğan, Türkiye’nin neresine gitse, “İstanbul’daki tanıdıklarınızı arayın, Murat Kurum’a oy versinler” diyor. O zaman siz de çocuklarınıza, genç kuşaklara telefon edin, “Bizim mücadelemiz sizin geleceğiniz için” deyin, önerisinde bulunmuştuk. Bugün de benzer çağrıyı şehir merkezlerinde oturanlara yapalım. Mevsim meyve ve sebzelerini bile ithal ürünmüş gibi pahalı yiyorsak, buna karşın üretici de mutsuzsa, bunun sorumlusu olmalı. 2023 yılında dünyada gıda fiyatları yüzde 10 düşerken Türkiye’de TÜİK verilerine göre neden yüzde 72 arttı? Tarımla uğraşanların yaş ortalaması neden 58’e çıktı? Köyler niçin boşalıyor? Bu soruların günlük yanıtı net: Girdi maliyetleri çok yüksek. Devlet desteği yetersiz. Enflasyon, verilen desteği eritiyor. Buğday tavan fiyatı açıklandığında mazot 19 liraydı. Bir ton buğdayla 400 litre mazot alınıyordu, şimdi 190 litreye düştü. *** Sorunun bir de derin kısmı var. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Büyük kentlerin merkezlerinde oturanlar sorumlunun kim olduğunu biliyor. İşte o okuyup yazan, kafa yoran şehirli yurttaşımıza sesleniyoruz. Köylerde oturan kardeşlerimiz günlük işlerinin yoğunluğu ve iletişim olanaklarının yetersizliği nedeniyle olayları derinlemesine irdelememiş olabilir. Köylerdeki tanıdıklarınızı arayın ve deyin ki: - Bu iktidar, 2008 ve 2012’de yerel yönetimler yasasını değiştirerek bütün yapıyı bozdu. Köylerdeki üretimin azalmasına neden oldu. - Söz konusu yasayla büyükşehir kavramı genişletildi, bunun yanında bir de bütün şehir düzenlemesi yapıldı. 16 bin köy, mahalle oldu. - Köyler ilçeye bağlı mahalle olunca, meradan su kaynaklarına kadar pek çok üretim olanağı kent merkezi gibi işlem gördü. Örneğin Ankara’da Çankaya’daki su fiyatı ile Polatlı köylerindeki su fiyatı aynı oldu. Üretici bunu ödeyemez hale gelince geçici düzenleme yapıldı ama pek çok köylü kente göçmek zorunda kaldı. - 2010’lu yıllarda köylerin hızla boşalmasının başlıca nedeni bu oldu. Bir inek günde ortalama 80 litre su içiyor. Bu suya kent merkezi tarifesi koyarsan hayvancılık mı kalır? - Hayvancılık bittiği için etin fiyatı 500’ü geçti. Bu gidişle 1000’i bulacak. - Tarım her şeye karşın devam ediyorsa, köylünün inatla üretme aşkını sürdürmesi en büyük etken. - Bu seçimde iktidarın “İstediğimi yaparım” diyeceği bir sonuç çıkarsa pek çok köyde kıymetli hale gelen meralar, köy malları “kupon arazi” haline getirilip tarıma son darbe vurulacak. *** Şehirlerde oturan yurttaşlarımız gıda fiyatlarının neden yükseldiğini beyinlerine kazıdıktan sonra mutlaka kırsal kesime ulaşmalı. Kendilerini çaresiz bırakan iktidara bir sarı kart göstermenin şart olduğunu anlatmalı. Anadolu’nun artık mahalle diye anılan pek çok köyünde yukarıda sözünü ettiğimiz yasa merkezli sorunlar yaşanıyor. Bir örneğini CHP Bursa Milletvekili Hasan Öztürk dile getirdi. Bulgaristan’dan gelen yurttaşlarımızın yerleştiği Karacabey’e bağlı Hürriyet köyünün meraları, bugünlerde belediye tarafından “kupon arazi” olarak parsel parsel satılmak isteniyor. Zira köyün ortak malı belediyeye geçti. Şehir merkezlerinde oturan kardeşlerimiz, kırsal kesimle omuz omuza verin. Kurtuluş ortak!",https://www.cumhuriyet.com.tr/yazarlar/mustafa-balbay/sehirliler-koyleri-arayin-2190577
Mustafa Balbay,2028’in başlangıcı!,01 Nisan 2024 Pazartesi,"Son üç gündür değil yoğurdu, dondurmayı üfleyerek yiyorduk. Büyük kentlerin yanı sıra pek çok Anadolu ilinde de CHP’nin önde olduğu, hiç beklenmeyen yerlerde seçimi alabileceği haberleri geliyordu. Çarpıcı olanlardan biri Afyonkarahisar’dı. Önceki il başkanı Kemal Demirkırkan, cuma günü telefonda şöyle dedi: “AKP Afyon’da kuruldu, Afyon’da tasfiye olacak!” Buna benzer haberlerin öteki illerden de gelmesi üzerine aklımıza o unutamadığımız 1989 seçimleri düştü. O dönem SHP bütün belediye başkanlıklarının dörtte üçünü almıştı. Dün de benzer bir sonuç ortaya çıktı. Bu sonuç 2028’in kapısıdır. CHP Genel Başkanı Özgür Özel, dün gece yaptığı ilk değerlendirmede yeni bir dönemin başladığını vurguladı. Sık sık dile getirdiği, “Başımızın üstündeki yüzde 25’lik cam tavanı kıracağız” hedefi yaşama geçti. Bugünden itibaren yerel seçimlerde elde edilen sonucun yönetilmesi sorumluğu başlamıştır. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yeni dönemi enine boyuna irdeleyeceğiz. Seçim takviminin başından bugüne gelinen sürecin ana halkalarını paylaşalım: -CHP, AKP’nin yoksulluğu yok etmek yerine yönetmek diye özetleyebileceğimiz politikasına karşı, “Yoksulları bu yönde kullanmana izin vermeyeceğim” deyip sosyal yardımlarda daha başarılı olabileceği gösterdi. -Seçmen 31 Mart sandığını seçimin ikinci turu olarak değerlendirdi. Pek çok seçmen iktidara karşı en güçlü alternatif olarak CHP’yi gördü. Sandık başındaki gözlemlerimizde de tanık olduk; pek çok kişi partisini değiştirmedi ama oyunu değiştirdi. -AKP, önceki seçimlerde gündemi belirliyor, ekonominin konuşulmaması için her şeyi yapıyordu ve başarıyordu. Bu kez başaramadı. Başta emekliler olmak üzere millet yaşadığı ekonomik sıkıntıyı unutmadı, unutturmadı. AKP bu durumu yolda gördü, Mehmet Şimşek’i sahaya sürdü ama etkili olamadı. -1 Haziran’dan beri ne yapmaya çalıştığını anlamak için çaba harcadığımız Meral Akşener için şöyle demiştik: “Sanırız bütün partilerden sonra kendi tabanı ile de ittifakı bitirdi.” Sonuçlar gösteriyor ki İYİ Parti her neyi hedeflediyse başaramadı. -CHP’nin ilk kez AKP karşısında birinci olmasının ötesinde bir gerçek daha var: -CHP tek başına AKP ve MHP’nin toplamını, yani Cumhur İttifakı’nı geçti. Yeri geldikçe şunu vurgularız; siyasette iki artı iki her zaman dört etmez, bazen üç bazen sekiz de eder. *** Seçim süreci boyunca Anadolu illeriyle ilgili konuşurken, o bölgenin insanı önce kendi kentindeki durumu anlattı, sonra şunu sordu: -İstanbul nasıl? Alıyoruz değil mi? Belki de ilk kez İstanbul bu kadar çok Anadolu’ya ait oldu. Bunda elbette Ekrem İmamoğlu’nun yarattığı sempatinin ve ona karşı sürdürülen kara propagandaya duyulan öfkenin payı vardı. İmamoğlu, Anadolu’yu da tetikledi. Mansur Yavaş dün gece yaptığı açıklamada herkesin belediye başkanı olacağını yinelerken, rekor oyla kazandığının da altını çizdi. İstanbul’da İmamoğlu, Ankara’da Yavaş, usul olarak birbirinden farklı yöntemlerle siyaset yaptılar, kent ittifakı kurmayı başardılar. 2028’in kapısı aralanmıştır. Siyasette 24 saat bile çok uzundur ama dört yıl da kısacıktır. CHP, 1989’u yeniden yaratmanın sevincini yaşarken 1994’ü de unutmamalı. Dün Türkiye, çok büyük bir zafer kazandı. Dün Türkiye, “Demokrasiyi yaşatacağım” dedi. Kutlu olsun!",https://www.cumhuriyet.com.tr/yazarlar/mustafa-balbay/2028in-baslangici-2192067
Mustafa Balbay,Van-dallık!,04 Nisan 2024 Perşembe,"Yerel seçimlerin ertesi günü Van’dan gelen haberler, şunu dedirtti: Bize huzur haram! Seçim gecesi balkon konuşmasında sandıktan çıkan sonuçlara saygı duyacaklarını, bundan kimsenin kuşku duymaması gerektiği söyleyen Erdoğan, meğer o saatlerde Van’ın düğmesine çoktan basmış! Van’da oyların yüzde 55’ini alarak seçimi kazanan DEM Partili Abdullah Zeydan’ın “yasaklı” olduğuna hükmeden seçim kurulu kararını bir adım daha ileri götürdü, ikinci sıradakinin başkan olmasına karar verdi. O kim? Aaa AKP’li Abdulahat Arvas! Van’da 22 aday yarıştı. Olmaz ya, dileyelim ki Arvas, “Vicdanım elvermez. Bunu kabul edemem. Sandık iradesine hakaret olur” dedi. O zaman bir alttakine, o da kabul etmedi, bir alttakine mi verecektiniz. Son aday 10 binde 5 oy almış! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Abdullah Zeydan 2016’da terör örgütü propagandası yapmaktan tutuklandı. Edirne’de Selahattin Demirtaş’la aynı cezaevinde kaldı. Sekiz yıl hapis cezasına çarptırıldı. 2023’te tahliye oldu. Cezasını çekip çıktıktan bir süre sonra mahkemeye başvurup siyasi haklarının iadesini istedi. Mahkeme durumu inceledi. O güne dek kayıtlı adli durumunu sıraladıktan sonra şu kararı verdi: Memnu haklarının iadesine! Bunun anlamı şu: Sen seçme ve seçilme hakkına sahipsin! İstediğin yere aday olabilirsin. Zeydan bu kararın ardından Van Büyükşehir Belediye Başkanlığı’na aday oldu. Yüksek Seçim Kurulu (YSK) başvuruyu kabul etti. Farklı yayın organlarının haberlerine göre bu aşamadan sonrası şöyle gelişti: Adalet Bakanlığı Zeydan’ın durumunu yeniden inceleme gereği duydu. 29 Mart 2024 Cuma günü saat 17.55’te, yani seçimden önceki son mesai gününün bitimine 5 kala yerel mahkemenin yanlış hesap yaptığını, aslında siyasi yasağının henüz kalkmadığını “saptadı”! Durumu Van İl Seçim Kurulu’na bildirdi. DEM Partililer durumdan seçim gecesi oyların yüzde 80’i sayıldıktan sonra haberdar oldu. 1 Nisan günü de AKP’li aday Arvas, Van İl Seçim Kurulu’na başvurdu, “Zeydan yasaklı, başkanlık hakkı benim” dedi. Haber, Van’ı karıştırdı. Zeydan aşireti kurulduğundan beri AKP’ye yakın. Abdullah Zeydan’ın kardeşi Rüstem Zeydan AKP Hakkâri Milletvekilliği yaptı. Babası Mustafa Zeydan önce DYP daha sonra da AKP Van milletvekili olarak Meclis’e girdi. Bunlar konunun bölge gerçeklerine ilişkin yanı. Demokrasi yanı ise vandalizmdir. Vandallığın sözcük anlamı bir kişiye ya da kamu malına zarar vermek ama bize göre siyasi anlamı da demokrasiye zarar vermektir. Bu, sandığa fesat karıştırmaktır! *** Van’da bunlar olurken İstanbul’da CHP’nin 800 oyla kazandığı Gaziosmanpaşa’da AKP’nin isteğiyle tüm oylar yeniden sayılıyor. Bu AKP’nin sonuçları içine sindirmeyeceği anlamına geliyor. 7 Haziran 2015 seçimlerinde tek başına iktidardan düştüler. Sonuçları beğenmeyince, “Halka hatasını düzeltme hakkı” verip seçimi yenilediler. 31 Mart 2019’da İstanbul seçimlerini İmamoğlu kazanınca sonucu beğenmediler. İstanbul seçimini yenilediler. Öyle anlaşılıyor ki bu seçim sonuçlarını hiç ama hiç beğenmediler. Neresinden deleriz, ona bakıyorlar. Devran dönmüştür. AKP, yenilmezliğini yitirmiştir. Birinci parti olarak CHP hem kendisinin hem öteki partilerin hakkını hukukunu koruma sorumluluğundadır. Dün akşam saatlerinde başta haksızlığa uğrayan DEM Partililer olmak üzere CHP’nin ve öteki demokratik güçlerin kararlılıkla verdiği “milli iradeye saygı” mücadelesine iktidar kayıtsız kalamadı. Zeydan’a mazbatasını verdi. Ancak şunu unutmamak gerekir AKP hukuktan vazgeçer huyundan vazgeçmez.",https://www.cumhuriyet.com.tr/yazarlar/mustafa-balbay/van-dallik-2193225
Mustafa Balbay,Şahsıma mektuplar (12) Çok korku(tu)yorum!,30 Mart 2024 Cumartesi,"İşte seçim günü geldi. Bugüne kadar 17 seçime girdim, hepsinden istediğim sonucu aldım. Alamadığımı yenilettim zaten... Ama bu seçim öncekilere benzemiyor. Kampanyanın ortasından itibaren ekonominin tamamen unutulması, bizim belirlediğimiz gündem maddelerinin tartışılması gerekiyordu. Olmadı. Eskiden milletime yüklediğim faturaları seçimden sonra açıklıyordum. Bir dahaki seçime kadar unutulup gidiyordu. 14-28 Mayıs’tan sonra ekonomiden sorumlu Mehmet Şimşek’in aldığı kararlar dengemizi bozdu. Ekonomi kötü giderse sorumlu Şimşek, iyi giderse ekonominin patronu benim, diyeceğim. Lakin yerel seçim döneminde bunu da oturtamadık. “Fedakârlık” çok sevdiğim bir kelime. Bunu eşit paylaştırmak bütün mesele. “Feda” kısmı milletime, “kârlık” kısmı şahsıma ve şahsıma tapanlara! Milletim bunu anlasa da kendi payına düşene razıydı. Bu seçimde öyle görünmüyor. Vaziyet sandığa yansırsa, yandık! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Yıllarca emeklileri ne güzel uyuttum. 2008’de yüzde 70 olan emekli maaşı bağlama oranını yüzde 30’a kadar indirdim. Maaşlar kuşa dününce “kök maaş” diye bir icatta bulundum. Şimdi kök maaş 6 bin 500 lira. Bunu 10 bin liraya tamamlayıp “Üstü benden” diyorum. Eskiden, “Buna da şükür” diyenler, değişti. “Bizim bütçede payımız yüzde 5’ti, 2.5’e düşürdünüz. Hakkımızı istiyoruz” diye tutturdular. Aslında muhalefet kışkırtmasa bunlar olmazdı. Hakkını aramayı terör faaliyeti ilan etmeyi düşündüm ama bunlar 16 milyon, korkutmak zor! Korkutmak dedim de... Kampanya başlarken “Bize oy vermezseniz hizmet gelmez. Ne kadar oy, o kadar doy” diye bir çıkış yaptım. Ters tepti. Yine de bastırdım, bu korku işe yarar dedim, olmadı. Millet korkuyu yendi mi, fena... Korkarım, iş oraya doğru gidiyor. Ne korkarımı yaaa... Ben korkar mıyım hiç? Ben korkmam, korkuturum. Benim oy hakkım belli; Putin yüzde 87 aldı, Sisi yüzde 90! Benim neyim noksan? O zaman bu masama konan anketlere ne oluyor? “Kaybederek kazanacağız” diye bir söz icat etmişler. Şahsımın olan belediyeleri yine alacakmışız ama daha düşük oyla alacakmışız! Alalım da düşük-yüksek fark etmez. Hatta seçimden ikinci parti çıksak da fark etmez, yeter ki alalım. Bunun yöntemini kayyum-mayyum bulmuştuk! *** İstanbul’u kazanmak ya da kazanmak! Bütün mesele bu. Başka bir seçenek düşünemiyorum. Memleketin neresine gitsem gözümün önüne İstanbul geliyor. Enflasyonu bir terör örgütüne benzetip “Enflasyon canavarını yeneceğiz, az kaldı” gibi laflarla, hayat pahalılığını üzerimden atmaya çalışıyorum. Kardeşim bir canavar gelmiş, milletimin cüzdanına musallat olmuş. Ben de onu bundan kurtarmaya çalışıyorum. Bunları dedim ama ben de inanmıyorum. Tabii mesele benim inanmam inanmamam değil. Milletime inandırmam! Korkarım artık bana inanmıyorlar. Aaa yine “Korkarım” dedim! Yoksa ben korkuyor muyum? Bunu nereden çıkardım yavvv... Niye korkayım? Cuma namazına 300 korumayla gidiyorum. Kim bana ne yapabilir? Dur yavvv ne yapıyorsun şahsım! 300 korumayla gidiyorsam korkuyorum demektir. Geçen gün onların arasındayken de bir korku düştü içime. Hani o ucuz gıda kuyruğundakilerin mitingime gelenlerden daha kalabalık olduğu gün! O zaman daha çok korkutmam lazım!",https://www.cumhuriyet.com.tr/yazarlar/mustafa-balbay/sahsima-mektuplar-12-cok-korkutuyorum-2191347
Mustafa Balbay,Şahsıma mektuplar (13) Sille-i millet!,06 Nisan 2024 Cumartesi,"Bir kararnameyle takvimlerden 31 Mart 2024 tarihini çıkarttırsam dedim ama arkadaşlar beceriksiz, çözüm olmadığını söylediler. Ben de biliyorum çözüm olmadığını. Geçmişte de pek çok şeyi çözmüş gibi yapıp yolumuza devam etmiştik. Çözüm dediğin sorunu başkalaştırmak ve üstüne bir sorun daha üretip milleti onunla meşgul etmektir. Her neyse... Bunu da aşacağız elbet. Tez zamanda bir çıkış bulmak gerek. Neye, kime çıkışsam diye düşünüyorum. Öyle bir çıkışmalı ki herkes hizaya gelmeli. Ortalık toz duman olmalı. Van’da bir şeyler denediler, olmadı. Bu tür durumlarda kuralım açık. Operasyonu yapanlara diyorum ki: - Ters teperse... Hukuksuz yakalanırsanız ben sizi tanımıyorum, ona göre! Şimdilik hasarsız atlattık ama sonuç alamamak hasardan beter. Keşke hasar görseydik de sonuç alsaydık! *** Z kuşağıyla uğraşalım derken E kuşağına yakalandık. Bu emekliler de adeta “E” kuşağı olup üstümüze çöktü. Halbuki tam da açlığa alıştırmıştım onları. 2008’de yüzde 70 olan maaş bağlama oranını adım adım yüzde 30’a kadar getirdim. Yüzde 20’ye indirsem her şey tamamdı. Sistem de oturmuştu: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milleti üç öğün aç bırak Kendine muhtaç bırak Sonra babacan görün Kapısına paket bırak! Bu sistemle yıllarca sandık sandık oy aldık. Bu düzen sürer sandık. Bu cehapenin ikide bir oyun bozmasından usandık. Tuttular bu sosyal yardımları biz daha iyi yaparız diye. Yahu bizim derdimiz sosyal yardım değil ki. Şu: Ne kadar oy, o kadar doy... Al devleti eline, istediğin kadar soy. Korkarım bu düzen bozuldu. E kuşağını kolay kolay ikna edemeyeceğiz. Gençler zaten söz dinlemiyor. Dininize, kininize sahip çıkın dedik. Onlar ne dedi? Bana bir sürü laf, yok sen ken-dini düşünüyorsun... Yok elinizi üstümüzden çe-kin! Ne biçim laflar bunlar. Etrafıma da bir sürü adam aldım. Yola çıktıklarımı yolda bulduklarımla değiştirdim. Değişim dediğin budur işte. Şu ara koçum, Uçum! *** Geçmişte seçim sonuçlarını beğenmedim, “Halk hatasını düzeltsin” dedim. Ne yaptılar? Korka korka düzelttiler. Ne güzeldi o 2015 Haziran’ından kasımına giden günler. İstikşafi görüşmeler... Buluşup gülüşmeler... 2019’da İstanbul’da aynısını denedik, ters tepti. Şimdi milletle 1-1 berabereyim. 1 Kasım 2015’te ben kazandım, 23 Haziran 2019’da millet kazandı. Şimdi ne yapmalı da öne geçmeli? İktidarda kalmak ya da kalmamak! Bütün mesele bu! AKP’yi kapatıp yenisini açsam diyorum. Bütün yükü de onun sırtına yüklemiş olurum. Elimde şu denklem kaldı: İcraatta tek sorumlu şahsım... Hatada tek sorumsuz ben! Bu denklemi bozdurursam felaket olur! Bir çıkış... Kime çıkışsam? Hangi konuda çıkışsam? Demokrasilerde çare tükenmez diyorlar ama ben çareyi demokraside aramıyorum ki! Çıkışta arıyorum! Seçim gecesi “Pusulamız millet” dedik. Pusula, pusulamak bizim için çok önemli. Kimi, neyi pusu-layacağız karar veremedim... Devri saadette kendimizi milletin sinesine bırakıp oyları alıyorduk. Şimdi sine oldu sille! Eyyy şahsım bir çıkış bul, bunu misille!",https://www.cumhuriyet.com.tr/yazarlar/mustafa-balbay/sahsima-mektuplar-13-sille-i-millet-2193907
Mustafa Balbay,Seçimden sonra!,26 Mart 2024 Salı,"İzmir Büyükşehir Belediye Başkanı Tunç Soyer’in 20 Mart 2024’te BirGün gazetesinde yayımlanan “Siyaset; Neden ve Nasıl?” başlıklı yazısı bizim de uzun zamandır kafa yorduğumuz pek çok gerçeği dile getiriyordu. Bu hafta sonu sandığa mutlaka gitmeliyiz. Tercihimizi yapmalı, demokratik sorumluluğumuzu yerine getirmeliyiz. Yarışın son evresinde siyasetin usulüne ve esasına ilişkin tartışmanın bir önceliği yok. 31 Mart bir bakıma milat ise o güne dek yaşananları “milattan önce” o günden sonra yaşanacakları da “milattan sonra” diye değerlendirebiliriz. Milattan önceki durum şu: Erdoğan inandırıcılığını yitirmenin çaresizliği içinde halkı en olmayacak şeylere bile inandırmaya çalışıyor. CHP’nin bir il binası satın almak için yaptıklarını “deste deste para götürmek”, “halkın parasıyla kendisine kule yapmak” gibi cümlelerle köpürtüyor. CHP yönetiminin bu saldırıları küçümsememesi, AKP’nin her iddiası için “Bunların hepsi sensin” demesi gerekiyor. Sabahattin Eyüboğlu’nun dediği gibi yalanların en alçağı halka ve çocuklara söylenendir, zira ikisi de çabuk inanır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Saray’ın bu çaresizliğine karşı CHP, iktidarın silahlarını elinden alarak iddialı bir kampanya yürütüyor. 2019’da iktidar CHP adayları için şu tür cümleler kullanmıştı: -Bunlar üç koyunu bile güdemez... -Bunlar halkın düzeyine inemez... -Bunlar gelirse sayaçlarınızı PKK militanları okur... Bu iddiaları tutmadı. CHP’li belediye başkanları beş yıllık zaman diliminde yoksulların bir nebze rahat etmesi için her türlü yardımı yaptı. Yeni doğan bebeklere ilk hediyesini verdi. Yas evinin acısına koştu. Gençlerin temel gereksinimlerine seslenmeye çalıştı. Kimi belediyelerde tanığız; iktidarın gönderdiği müfettişler, başkanların makamlarını adeta çalışma ofisi haline getirdi. Teftiş üstüne teftiş... Eğer dişe dokunur bir şey bulsalardı çoktan idam sehpaları kurulurdu. İktidara karşı onun kullandığı yöntemlerle mücadele etmek elbette önemliydi. CHP’li belediyeler AKP’nin yaptıklarının da ötesine geçtikleri için Murat Kurum’dan Turgut Altınok’a kadar Cumhur adayları yeni bir şey önerdiklerini sanarak kamuoyuna ilan ediyorlar. Bir de bakıyorlar ki bunu daha önce CHP’li belediye yapmış. *** Tunç Soyer, siyasetin salt bir yarış ortamına sürüklenmesinin Türkiye’yi çürütmekte olduğunu vurguluyor. “Toplumsal Birleşik Muhalefet” önermesiyle yeni bir siyaset yöntemi inşa edilmesi gerektiğini savunuyor, can alıcı soruyu soruyor: Yoksulluğu örtmek mi ortadan kaldırmak mı? Milattan sonrasına gelirsek... Bugün içinden geçtiğimiz yarış ortamının ardından gündem, hemen yeni yarışın kazanılmasına dönüşmemeli. Soyer’in siyasetin felsefesini de işin içine katarak getirdiği önermeler son derece önemli. Şu an yerel seçim iklimindeyiz ama 14-28 Mayıs sürecinde de durum yine yarışma eksenliydi. Seçimli otokratik düzenin yerleşmesi demokrasimizin geleceği açısından son derece tehlikeli. Kurtuluş iyi bir hedefleme ile mümkün. Yakın geçmişten bugüne özetlemek gerekirse 1980’den itibaren bütün önermeler çöktü. Türk-İslam sentezinden FETÖ’ye dönüşen “Hizmet Hareketi”ne kadar sağ merkezli toplanma yerleri dağıldı. Bu seçimin salt yarış odaklı, Türkiye’nin ufkuna yeni şeyler koymayan son seçim olmasını diliyoruz. İktidara verilecek sarı kart bu anlamda 2028’in ışığı olabilir!",https://www.cumhuriyet.com.tr/yazarlar/mustafa-balbay/secimden-sonra-2189763
Mustafa Balbay,Cumhuriyet herkes partisi!,02 Nisan 2024 Salı,"2024 yerel seçimleri sonuçlarına yönelik yapılabilecek onlarca irdelemenin şemsiyesi olarak şunu söyleyebiliriz: Bir seçimden daha fazlası! Yazı aramızda biz iflah olmaz bir iyimseriz. Ama bu içi boş bir köpüklü iyimserlik değil. Hangi koşullarda olursak olalım mutlaka yapılacak bir şey vardır! Bu bağlamda seçimden önce şunun altını çizdik: Siyasette köprüden önce son çıkış diye bir şey yoktur. Her durumdan sonra mutlaka bir yeni çıkış bulunur. Bunun son somut örneğini 31 Mart’ta yaşadık. Şimdi bu başarıyı yönetme vakti. Başarısızlık yetimdir, başarının sahibi çoktur! CHP’de herkesin gelinen noktada payı var. Kim payını olduğundan büyük görüp bunun karşılığını istemeye kalkarsa, küçülmeye başlamış demektir. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Umut her yerde yetişebilen ama zor yetişen bir çiçektir. Zor yetişir, kolay solar. Siyaset umut üretme sanatıdır. Umut, bütün enerjisini başarıya ulaşma inancından alan bir hedef aracıdır. Umut çiçeği her yerde açar, en güzeli sandıkta açandır. Umut, yürekle beynin en güçlü işbirliğidir. Umut, örgütlenme biçiminin en insani olanıdır. Umut, toplumsal yaşamın ruhudur. Umut, paylaştıkça çoğalır... Umut, son kullanma tarihi olmayan bir ruh gıdasıdır. Umut, bütün engellerin korktuğu en güçlü atlama tahtasıdır. Umut, güneşin sözcük halidir. Umut, bazen yorgunluk yapar ama bu, enerji veren bir yorgunluktur. Umut, terk etme duygusu olmayan bir beraberliktir. Ancak sen terk edersen ayrılır. Son yıllarda katıldığımız konferanslarda genç kuşaklar ülkenin durumunu, geleceğini sorunca şu yanıtı verirdik: “Sevgili gençler size daha güzel bir ülke bırakmak isterdik. Çok çabaladık, olmadı. Ama size uğrunda mücadele edeceğiniz bir ülke bırakıyoruz. Sakın bunu küçümsemeyin. Çevremizdeki ülkelere bakınca ne demek istediğimi daha iyi anlayacaksınız.” Yazı aramızda bunu söylerken mevcut durumun kötü olması inandırıcılığımızı zorlardı. Ta ki dün akşama dek! Artık değiştirebiliriz duygusu daha yüksek! Artık psikolojik üstünlük el değiştirdi. Artık bahar sadece ilk açan mevsim çiçeklerinden ibaret değil. Artık CHP sadece kent merkezlerinin oy verdiği bir parti değil. Artık CHP sadece kıyılara sıkışmış bir parti değil. Başta vurguladığımız gibi bir seçimden daha ötesini yaşıyoruz. *** Sonuçların söylediği bir şey daha var: Artık CHP herkesin oy verebildiği bir parti. Buna seçim günü dolaştığımız sandıklarda da tanık olduk. Orta yaşı hayli geçmiş iri kıyım bir kişi ile selamlaştık. Şöyle dedi: “Ben Cemil Çiçek’in şoförlüğünü yaptım. Kazanmanızı çok istiyorum...” Bir başka kişi büyük bir sır verecekmiş gibi yaklaştı, şöyle fısıldadı: “Ben sağdan ancak İYİ Parti’ye kadar gelebildim. Düşüncemi değiştirmeyeceğim ama oyum size!” Gelinen noktada CHP’nin açılımına şu da oturuyor: Cumhuriyet herkes partisi! Umutla bitirelim... İnsan umutları kadar gençtir! Yeni kuşaklarla paylaştığımız mücadele mirasının bir ucundan tutmaya devam edeceğiz. Merhaba 2028!",https://www.cumhuriyet.com.tr/yazarlar/mustafa-balbay/cumhuriyet-herkes-partisi-2192380
Mustafa Balbay,İmamoğlu Ekrem,09 Nisan 2024 Salı,"Kutluyoruz... Elde ettiğin zafer bir seçimden daha fazlası. 2019’da İstanbul Büyükşehir Belediye Başkanlığı’na aday gösterildiğinde, değil Türkiye’de bu kentte tanınırlık oranın yüzde 5’ti... 23 Haziran 2019’da İstanbullunun yüzde 55’i sana oy verdi. 31 Mart 2024’te hem beş yıllık icraatının güvenoyunu aldın hem gücüne güç kattın. CHP’ye ait ilçe belediyesini 14’ten 26’ya çıkardın, büyükşehir belediye meclisinde çoğunluğu elde ettin. Artık İstanbul için daha az engelle hizmet vakti! Belediye başkanları, kadrosu kadar vardır. Kazanan ilçe belediye başkanlarının nereden geldiklerine, adaylaşmadaki payına bakınca, senin için şu tanım da uygun düşer: Belediye başkanları yetiştiren belediye başkanı! En büyük sermaye insandır; burada da kazandın, kazandırdın! *** Başarıların, cesaretin, önüne konan engeller ve sana yönelik saldırılar seni büyüttü... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Halkın gözünde Zaloğlu Rüstem’sin, Kiziroğlu Mustafa’sın... Bunlar giyilmesi, taşınması çok zor unvanlar. Sanma ki milletimiz bu konularda bonkördür. Tam tersine, kolay prim vermez. Sana verdi... Seni toplu halde bitirmeye çalıştılar... Sen hepsine yettin! Olmadık davalar uydurup koltuğundan sürgün etmeye çalıştılar... Sen her yerden sürgün verdin! 14-28 Mayıs’tan sonra daha 29 Mayıs sabahı parti içinde ilk “değişim” diyen sen oldun. O gün kafalar karışıktı; erken öten horoz muydun, değişimin tan vaktini görüp tam zamanında siperden fırlayan bir kahraman mı? Zamanın ruhu ikinciyi öne çıkardı. Parti içindeki değişimin ardından CHP’nin seçimlerdeki makûs talihini değiştirip 47 yıl sonra birinci parti olmasında büyük rol oynadın. Sadece İstanbul değil, tüm Türkiye kazanmanı istedi. Erzurum Şenkaya’dan Kilis’e, Uşak’tan Rize Pazar’a kadar Anadolu’da oy verenler, ruhen bir oy da sana verdi... İnan buna! Anadolu seçmeni 31 Mart gecesi iki yere baktı: Kendi şehrine ve İstanbul’a... Şehrinde kaybeden bile, “İstanbul’u aldık ya” diyor, gülümsüyordu! Bu büyük bir güç ve büyük bir yük! Yüklemesi milletten, taşıması senden! Taşıdığın yükün menzili, gelecek. Sadece bugünü değil, geleceği de kazandın. İstanbul’da oy kullanan seçmenin sadece dörtte birinin kütüğü İstanbul’da. Bu, Anadolu nasıl İstanbul’sa, İstanbul’un da Anadolu olduğunu gösteriyor. Hiçbir İstanbul belediye başkanı bu kadar Türkiye’ye mal olmamıştı! *** Bütün bu zaferlerin, başarıların, büyük kabullerin karşısında “sen” olarak kalman çok önemli. Kibir, övünç, ego, zafer coşkusu... Bunların hepsi bir bakıma sandalye gibidir. Eğer başının üstüne koyar, onlarla gezersen küçülürsün... Ama bunları ayaklarının altına alabilirsen büyürsün! Bugüne kadar hep böyle yaptın. Bundan sonrası için iki yol daha çıkacak önüne: Parti içinde iktidara giden yol senden geçer... 2028’de adaylık senindir! Bugün bunları elinin tersiyle itme vakti. İzlediğin yolun devamı zaten pek çok fırsatı önüne koyacak. Bugün kendisini Atatürk Cumhuriyetinin bireyi olarak gören herkes senin İstanbul’dan bir güneş gibi parlamanı bekliyor, istiyor. Hiçbir parça bütünden büyük değildir. Sen 31 Mart’ta yükselen büyük bir umudun, büyük bir parçasısın! Bütün umudumuz sende... İki gözümüz üstünde...",https://www.cumhuriyet.com.tr/yazarlar/mustafa-balbay/imamoglu-ekrem-2194718
Mustafa Balbay,Oy vermek başlangıçtır!,27 Şubat 2024 Salı,"Yerel seçimlere 32 gün kala, partilerin ve adayların kampanyası 32 kısım tekmili birden devam ediyor. Yarışa katılanların “kazanma” heyecanıyla büyük çaba harcadığını görüyoruz. Oy verecekler ne durumda? Geçen cuma günü İzmir Karşıyaka Belediyesi, Karşıyaka Kent Konseyi ve Cumhuriyet Okurlarının (CUMOK) ortaklaşa düzenlediği konferansta konuşmacıydık. Kent Konseyi Başkanı Selman Boyacıoğlu ve CUMOK temsilcisi Recai Şeyhoğlu’nun sunumlarının ardından, “100. yıl ruhu” başlıklı konuşmamızı yaptık. Soru-yanıt bölümünde yıllardır aydınlık Türkiye mücadelesinin içinde olan insanların ikili karamsarlık içinde olduğunu gördük: 1- Ülkenin geldiği nokta. 2- Bu karanlıktan çıkışın zorluğu. Türkiye’nin durumunu okullara mezar sokan Milli Eğitim Bakanlığı ve Diyanet’ten İliç cinayetine kadar her şey özetliyor. Buradan çıkış için yapılabilecekler, yapılması gerekenler nedir? Toplumun duyarlı kesimleri bu soruya tatmin edici bir karşılık arıyor. *** Bir yurttaş konferansın sonuna doğru kestirmeden sordu: - Umutlu olmam ve sandığa gitmem için bana bir neden söyler misiniz? Yazının başında siyasilerdeki heyecanın seçmende ne ölçüde olduğunu sorarken kastımız buydu. Tabanda 14-28 Mayıs’ın şokunun henüz atlatılmamış olduğunu gördük. Adayların belli olmasından sonra gözlerin sandığa yöneleceği, adaylaşma sürecindeki tartışmaların geride kalacağı beklentisi hâkimdi ama bunun o kadar kolay olmayacağı dikkati çekiyor. Seçimli otoriter yapıdaki ülkelerde seçmen bir süre sonra seçimlerin değişim getirmeyeceği karamsarlığına kapılıyor. İktidar için başlıca amaç da bu zaten. Türkiye’nin bu iktidara mahkûm olmadığını kanıtlayabilecek başlıca parti CHP. Bu bağlamda CHP’nin başlıca işi partiye gönül veren kadrolardaki karamsarlığı kırmak olmalı. Zira bu kesimler partinin toplum içindeki kılcal damarlarıdır. Sandığa gitmek birey olmaktır. Geleceğe yönelik bir duruştur. Demokrasiyi yaşatmanın can suyudur. Oy vermek bir başlangıçtır. Elbette toplumun bütün kesimlerinden beklenemez ama bilinçli ve örgütlü yurttaşların oy verdiği partiyi denetleme, işlevini yerine getirip getirmediğini söyleme sorumluluğu vardır. Sandıkta oyu olmayanın, demokrasi mücadelesinde yeri olmaz. İş başa düştü. Hepimize düştü. Herkesin kendisine şunu sorması gerekiyor: Ben yokum dersem kim varım diyecek? *** Hafta sonunda Elektrik Mühendisleri Odası (EMO) ve Mimarlar Odası Ankara şubelerinin kongreleri vardı. Her iki seçimi de iktidar yanlısı listeler kazandı. Mevcut yönetimler değişti. Mimarlar Odası Ankara’nın kentsel kimliğinin korunması için ciddi çabalarıyla biliniyordu. Başkan Tezcan Karakuş Candan yaşamını, mesleki birikimini, geleceğini ortaya koyarak bu mücadeleyi verdi. Odanın 11 bin üyesi vardı. 2 bin 300 üyesi oy kullandı. 1033’ü AKP-MHP’nin turuncu listesine, 807’si Tezcan Hanım’ın mavi listesine, 433 üye de son anda çıkan kırmızı listeye oy verdi. Genel anlamda mavi listeye yakınmış gibi görünen kırmızı liste çıkmasa Candan başkanlığı yeniden kazanacaktı. Kaçak Saray başta olmak üzere pek çok alanda iktidarın canını sıkan Mimarlar Odası’nın yönetiminde önümüzdeki kongreye dek iktidar anlayışı var. Gelmeyen mimarların 20’de 1’i gelse sonuç değişecekti. Kaybetmememiz gereken daha çok şey var. Heeey bi-reyler... Toparlanın, bu memleket bizim! Bu ortamda en büyük lüks, karamsarlıktır! O kadar lüksümüz yok!",https://www.cumhuriyet.com.tr/yazarlar/mustafa-balbay/oy-vermek-baslangictir-2179785
Mustafa Balbay,Şahsıma mektuplar (7) Kap-it-al-izm!,24 Şubat 2024 Cumartesi,"Benim tek sevdiğim “izm”, kapitalizm! Yahu bir sözcük bu kadar mı anlamlı olur? Her hecesinden dolar damlıyor. Payın en çoğunu “kap”acaksın... Payına göz dikeni “it”eceksin... Masada ne varsa “al”acaksın... Bütün bunları toplayıp sonuna “izm” koydun mu; al sana kapitalizm! Bundan ötesi, çene suyu çorba, içi boş torba... İktidara geldiğimde herkes gözünü “rejim sorununa” dikti, ben hazineme çuval diktim. Zaten içerideki dışarıdaki yamyamlara söz vermiştim; “İktidara geldim mi, memleketin altı da üstü de sizin” demiştim. Hepsi hazırlıklıymış. Eskiden Babıâli denilen bir yer vardı, sonra adı medya center’lar falan oldu. Satış ofisini oraya kurdum. Onlar da emlakçı olarak paylarını aldı. Sonra hepsini kendime bağladım. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Önce ihale işlerine el attım. Yasada abuk sabuk bir madde; ihaleye fesat karıştırma! Ne lan bu, dedim. İşi yasasına uydurdum; ihaleye fırsat karıştırma haline getirdim. Fırsatını yarat, ihaleyi kapat. Tabii bizim payımızı da at! Bütün bunları elbette yasal olarak yaptık. Ötesi bize yakışmaz zaten. Her seferinde yasayı ihaleye uydurduk, işlerimizi yasal yasal sürdürdük. Övünerek anlatabileceğim en güzel iş, maden yasası oldu. Sömürgecilik tarihinin en ileri yasası. Geliyorlar, madenleri çıkarıyorlar, yanlarına partimden bir ortak veriyorum, payımızı verip gidiyorlar. Vergi vermeyi özgürleştirdim. Utanmadan sıkılmadan, memleketimi yasaklar ülkesi ilan eden fesatlar var. Ulan, vergi verip vermeme özgürlüğü dünyanın neresinde benim müstemmemleketimden daha geniş. Üstelik verginin bir kısmını ortaklarımıza aktarması karşılığı kalanını da siliyoruz. İliç’te bir kaza oldu, dillerine doladılar. Demedik mi, ölüm bu işin fıtratında var? Bunu dediğimiz yörenin halkı bize oy vermedi mi? Daha ne be? Bana Erzincan’dan tulum değil, kulum lazım! Oy ver, gerisini koyver! Kanadalılar bayıldı bu lafıma. Dünyanın en iyi SÜT’ü bizde dedim, şaşırdılar. Hemen açılımını söyledim: Seçmen üretim tesisleri! Bizim öteki sütle ne alakamız olabilir ki? Kanadalılarla kurduğumuz ticaret dillere destandır. Onlar bizim madenlerimizi çıkarıyor. Bizim topraklarımız tarım dışı kalıyor. Bu yüzden Kanada’dan mercimek ithal ediyoruz. Bütçe açık veriyor. Onlardan borç alıyoruz. *** Ben iyi okurum ama kitap okumam. Meydan okurum, bildiğimi okurum, canına okurum, hariçten gazel okurum... Kitap okuma işini gençliğinde sola, orta yaşında yola gelenlere bırakıp bana projeler üretmelerini söylüyorum. Hadi birini paylaşayım... Arjantin’de çok zenginlerin ve çok fakirlerin diktatörü diye bilinen Peron diye biri varmış. Demokrasi treni perona mı geldi dedim, bu başka dediler. Orada çok fakirlere “gömleksizler” deniyormuş, o kadar yani! Herif, zenginleri daha zengin yapıp paraya esir etmiş. Fakirleri daha fakir yapıp muhtaç etmiş. Zenginlere paranın bir kısmını fakirlere verdirip “Bu benden” demiş! Siyasal denge diye buna derim! Bildiğim tek izm, kapitalizm dedim ama... Geçenlerde zengin ettiğim bir dostum “azizim” dedi. Allah dedim, bir izm daha buldum. Yetkisinden bütçesine ne alsam bana az geliyor! Demek ki bir de “az-izm” var. İşte bunu da ben buldum!",https://www.cumhuriyet.com.tr/yazarlar/mustafa-balbay/sahsima-mektuplar-7-kap-it-al-izm-2178855
Mustafa Balbay,Cumhuriyet şehri Rize!,05 Mart 2024 Salı,"Rize ve siyaset deyince üç isim öne çıkar: Recep Tayyip Erdoğan, İsmail Kahraman, Şevki Yılmaz. İlk kez geniş ölçekli düzenlenen Rize Kitap Fuarı için gittiğimiz kentin, sözünü ettiğimiz siyasetçilerden oluşmadığına tanık olduk. Rize Belediyesi’nin düzenlediği, Rize Valiliği’nin de omuz verdiği fuarda farklı alanlardan kitapların aynı çadır altında okura sunulması güzeldi. Futbol yıldızlarının yaşamını anlatan kitapların giderek öne çıkması ayrı bir yazı konusu. AKP’den seçilen belediye başkanı Rahmi Metin ve vali İhsan Selim Baydaş farklı zamanlarda fuarı ziyaret ettiler. Kitap zemininde diyaloğa önem verdiklerini paylaştılar. Rize yerel seçim havasına girmiş ama siyasetin zirvesindeki kutuplaşmadan çok yarışma havası var. *** CHP Rize’de 1977 seçimlerinden sonra ilk kez 2024’te milletvekili çıkardı, Tahsin Ocaklı’yı Meclis’e gönderdi. 2019 yerel seçimlerinde de 25 yıl sonra Fındıklı Belediye başkanlığını kazanmıştı. Ercüment Şahin Çervatoğlu’nun başarısı öteki ilçeleri de etkilemiş. Fındıklı’ya üç belediye daha katmayı hedefliyorlar: Ardeşen, Pazar, Çamlıhemşin. Başarıya inanmak en büyük enerjidir. Pazar’da aday Neşet Çakır, “Burada ezber bozulacak” diyor. Çarşıda dolaşırken Pazar’ın bugünkü adı Subaşı olan Haçapit köyü doğumlu Prof. Dr. Mehmet Haberal’ın akrabalarıyla karşılaştık. Meydan sohbetinde Silivri’den bir anıyı paylaşıp acı acı güldük. Haberal’ın ajandasındaki “Haçapitliler gelecek” notunu Ergenekon savcıları, “Hoca tipliler derken neyi kastettiniz” diye sormuştu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ardeşen adayı Enver Atagün’le ilçe binasında kalabalık bir partili grubuyla birlikte sohbet ettik. Semt çalışmasına çıkmak üzereydiler. İlçe başkanı Ömer Faruk Buçan, “AKP’den MHP’ye, YRP’den DEVA’ya bütün partiler adayını çıkardı. Toplanma yeri biziz” diyor. Atagün daha önce AKP’ye oy verenlerin oyuna talip. “Bunun ipuçlarını görüyoruz” diyor. Partideki heyecana bakılırsa martın ardından Ardeşen’in ardı şen görünüyor. Fındıklı Belediye Başkanı Çervatoğlu makam odasındaki kapıyı söken, fındığını ve çayını toplayamayanlar için imece oluşturan, Aydın Boysan, Kazım Koyuncu adına sosyal tesis, kültür-sanat evi açan, her ay bütçesinin hesabını veren bir başkan. “İmeceyle eğlenceyi iç içe kattık” diyor. CHP Rize İl Başkanı Saltuk Deniz şu iddiada: “Rize bir Cumhuriyet şehridir. 1924’te ziraat mühendisi Zihni Derin’in girişimleriyle çay üretimi endüstrileşiyor. 12 Eylül darbesine kadar beş sinemanın olduğu, merkez sağla merkez solun yarıştığı bir şehirdi. Rize hafızasına yeniden kavuşacak.” 1990’lı yılların Cumhuriyet okurları (CUMOK) oluşumundan gelen Ocaklı, Rize’nin doğasını ve kültürünü anlatırken coştuk; yok olan değerleri sıralarken hüzünlendik. *** Karadeniz kadınlarının çalışkanlığı bilinir. Ancak kent merkezlerinde de üretimin içinde olmaları dikkat çekiciydi. Dev çay bardağı anıtının etrafındaki Rize Çay Müzesi ve kulesinin işletmecileri arasında çoğunluk kadınlardı. Öğle arasında 15 ressamın bir araya gelerek oluşturduğu Heyamola resim sergisine gittik. Sergiye Ayşe Pirpir öncülük etmiş. Bankacılıktan emekli. Sanata, dekontların arkasına resim yaparak başlamış. 15 ressamın çoğunluğu kadın. Pirpir, “Sesimizi daha çok duyacaksınız” diyor. Rize’de beynime kazınan portre, kitap fuarına yerel kıyafetiyle ve kızı Zeynep’le gelen, çay üreticisi Emine Hanım’ın güler yüzle seslenişiydi: “Çok çaluşmak lazimdur daaa... Çaluşunca oliiir!”",https://www.cumhuriyet.com.tr/yazarlar/mustafa-balbay/cumhuriyet-sehri-rize-2182173
Mustafa Balbay,Sen devrimleri anlatmazsan,22 Şubat 2024 Perşembe,"1 Ocak 2024, aynı zamanda yerel seçim sürecine bağlı olarak kutuplaşma siyasetinde kullanılacak malzemelerin kamuoyuna tebliğ edilmesiydi. O gün, iktidarın maddi-manevi her türlü koruması altındaki dernek, vakıf görünümlü teşkilatlar Galata Köprüsü ve etrafını istedikleri gibi kullanıp “Filistin’e destek, İsrail’e lanet” eylemi yaptılar. Bu sırada açılan hilafet bayrağı gösterinin merkezine oturdu. 16 Ocak’ta da camide Atatürk’e dua okuyan imamı protesto edip sosyal medyada saldıran kişinin duruşmasından sonra bir grup “Yaşasın şeriat” sloganları altında Çağlayan Adliyesi’nde yürüdü. Koridorları miting alanına çevirdiler. Güvenlik görevlileri de sorumluluklarını ciddiyetle yerine getirip göstericilerin başına bir şey gelmesin diye korudular! *** Maşallah şubat da bereketli geçiyor. Son olarak Şevki Yılmaz sahneye çıktı. “Osmanlı’yı süren soysuzlar” diye başladı... Kendisini kamuoyu yakından tanıyor. Rize Belediye Başkanlığı döneminde Atatürk’e suikast düzenleyen Ziya Hurşit’in adını bir caddeye vermeye kalktı. Tepki yükselince, “Ziya Paşa” Caddesi yaptı! Bu kadar da hızlı dönüyorlar! Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Kimliğini ortaya koyan veciz bir sözü de 5 Ocak 2022’de 2023 seçimleri için yapılması gerekenlere ilişkindi. Dedi ki: “700 ton altın var, şu kadar döviz var. Açın kasayı... Kime bırakacaksınız bu parayı?” Şevki Yılmaz’ın soysuz sözler söylediği zaman diliminde Feyza Altun da şeriat tartışmalarına çok ağır girdi. Anında soruşturma. Sanki kaçacakmış gibi gözaltı. Hemen suç üretimi: “Halkı kin ve düşmanlığa...” Acaba bu suçu kim işliyor? Şeriat söylemlerinin yükselmesine ağır tepki gösterenler mi, ülkemizde iç barışı olabilecek en sağlam zemine oturtan Atatürk Devrimlerine her fırsatta saldıranlar mı? *** 3 Mart 2024, hilafetin kaldırılışının 100. yıldönümü. AKP’nin tam ve yarı resmi yayın organlarında buna ilişkin kimi söylemler dikkat çekiyor. Ne istediğini net söylemeyen ama karşıdevrimin değirmenine su taşımak için her şeyi yapmayı iş edinmiş bir anlayış. Cumhuriyetin 100. yılının toplum tarafından dipten gelen bir dalga ile kutlanması, özellikle iktidar kanadının beklediği bir durum değildi. 29 Ekim’e iki gün kalaya dek tüm Türkiye’nin ortak kaygısı olan Gazze saldırısını öne çıkardılar. Baktılar ki dipten gelen bir dalga var; “Evlerinize bayrak asın” dediler. Asan zaten asmıştı. Toplumun büyük kesimi Cumhuriyete ve devrimlerine sahip çıkıyordu. 8 Mayıs 1950’de yani 14 Mayıs seçimlerine bir hafta kala iktidara yürüdüğü genel kabul gören Demokrat Parti’nin ilk dört kadrosu içinde yer alan Celal Bayar’a gazeteciler sordu: - Cumhuriyet Devrimleriyle ilgili ne düşünüyorsunuz? Bayar şu yanıtı verdi: - Halka mal olmuşlara dokunmayacağız! 29 Ekim 1923’te tüm devrimlerin doğası gereği, devrimin ilk günü ortaya çıkan karşıdevrim o günden bu yana dönemlere göre yükseldi, sindi. DP de ipin ucunun kaçmakta olduğunu görünce 25 Temmuz 1951’de Atatürk’e karşı işlenen suçlara ilişkin yasa çıkarmak durumunda kaldı. Bu kanun hâlâ yürürlükte ve çok seyrek de olsa davalar açıldığında buna dayanarak hüküm veriliyor. 2024’le birlikte devrimlerin her birinin 100. yılı geliyor. Devrimlerin önemini topluma anlatıp kutlamazsak, karşıdevrim densizleşip saldıracak!",https://www.cumhuriyet.com.tr/yazarlar/mustafa-balbay/sen-devrimleri-anlatmazsan-2178084
Mustafa Balbay,Kılıçdaroğlu’nun üç B’si!,21 Şubat 2024 Çarşamba,"CHP’nin pazar günü yapılan aday tanıtım toplantısında yanıtı aranan sorulardan biri 7. genel başkan Kemal Kılıçdaroğlu’nun salona gelip gelmeyeceği idi. Gelmedi... Özgür Özel’in bir yanında Hikmet Çetin bir yanında Murat Karayalçın oturuyordu. Aslında Kemal Bey’in gelmeyeceği biliniyordu ama yine de soru çengelliydi. Geçen perşembe İzmir’de katıldığımız aday tanıtım toplantısının ardından Ankara’da tüm Türkiye adaylarının sahneye çıkışını ve salonu izledikten sonra şunu söylemek mümkün: Değişimin heyecanıyla sancıları atbaşı gidiyor. Ankara Spor Salonu’nu dolduran adayların her biri kendi içinde büyük bir heyecan ve başarıya yürüyüş coşkusu içindeydi. Bu tablo salonun kulis bölümünde öbek öbek hissediliyordu. Ancak ortak bir heyecan üretilemediği dikkati çekiyordu. *** 9. Cumhurbaşkanı Süleyman Demirel, Çankaya Köşkü’ne çıktıktan bir süre sonraydı... Dar bir gazeteci grubu olarak zaman sorunu olmaksızın konuşuyorduk. Konu bir ara siyasal yasaklı olduğu döneme geldi. Şu soruyu yönelttik: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol O günleri nasıl aştınız? Özgüveni yüksek bir tonda yanıt verdi: “Her şeyden yasaklı olamama rağmen bir tek cümlemin bile gazetelerde yer almasının yasak olmasına rağmen ülkeyi ben yönetiyormuşum gibi düşünüyordum. Her sabah bu duyguyla kalkıyor, çözülmesi gereken meseleleri sıralıyor, kafa yoruyordum...” Kılıçdaroğlu bugün elbet Demirel gibi yasaklı değil. Ancak hiç beklemediği, kurultayı değil de sorasında genel başkan olarak yapması gerekenleri planladığı bir süreçte koltuğu “değişim bayrağına” kaptırdı. Bu durum Kılıçdaroğlu açısından en az 14- 28 Mayıs kadar ciddi sonuçlar doğurdu. Gelinen noktada Kemal Bey’in hâlâ genel başkan sorumluluğu ile güne başladığını söylemek mümkün. Kendini ifade etmek istediği an gerek bir esnaf ziyaretiyle gerekse Erdoğan’a cevap çakarak gerçekleştiriyor. Görünen o ki Kemal Bey’in önünde üç seçenek var: Bir bilen... Bir bilenen... Bir belirleyen... İlk iki şıkkı daha önce vurgulamıştık ama üçüncü şık da hiç yabana atılır cinsten değil! Seçim sonuçları ve Özgür Özel’in liderlik gömleğini giyiş süreci CHP’nin 1 Nisan’dan itibaren iç gündemini de oluşturacak. Adaylarda kadınların yarım tık daha fazla olması ve yaşsal gençleşme elbette değişimin bir boyutu. Bunun yanında iktidara yürüyüşün ideolojik temellerinden parti içi demokrasinin somut adımlarına kadar pek çok beklenti var. *** Geçen hafta bir akşamüstü CHP’nin TBMM Grup İdare Amirliği’ne seçilen Artvin milletvekili Uğur Bayraktutan’ı ziyaret ettik. Odasının makam masasına göre sağ duvarında Kemal Kılıçdaroğlu’nun sol duvarında Özgür Özel’in hafifçe gülümseyen fotoğrafları vardı. Bayraktutan’ın odasına girdik, çıkamadık. Milletvekilleri üçlü beşli gruplar halinde kutlamaya geliyordu. Bayraktutan’ın milletvekilleri arasındaki diyalog gücü herkesi bir araya getiriyordu ama... Şimdi 31 Mart seçimlerine partinin tam bir bütünlük içinde gitmesinde temel sorumluluk Özel’in. Tamamlayıcı sorumluluk Kılıçdaroğlu’nun. Her şeye rağmen!",https://www.cumhuriyet.com.tr/yazarlar/mustafa-balbay/kilicdaroglunun-uc-bsi-2177743
Mustafa Balbay,ABD üçgeni!,14 Mart 2024 Perşembe,"Yerel seçimler, gündemin öteki konularını ikinci plana itti. Çevremizdeki ülkelerin tümünde Türkiye’yi de etkileyecek gelişmeler yaşanıyor. Ukrayna savaşı sona erdirme yönünde bir adım atabileceğini dile getirir getirmez Batı’nın nasırına basılmış gibi fırlaması... Putin’in Ukrayna savaşının giderek NATO-Rusya savaşına dönüşmekte olduğunu dile getirmesi... Kuzeyimizin daha da ısınma tehlikesine işaret ediyordu. Bugünü ABD’nin Türkiye ile ilgili kurduğu üçgene ayıralım. ABD Merkez Kuvvetler Komutanlığı (CENTCOM) komutanı Orgeneral Michael Erik Kurilla, 4 Mart’ta Suriye’de YPG olarak örgütlenen PKK kampını ziyaret etti. Dışişleri Bakanı Hakan Fidan, 8 Mart’ta ABD’yi ziyaret etti. TRT’nin zaman zaman gündeme getirdiği haberlere göre FETÖ’nün başı da ABD’nin Pensilvanya kentindeki “lüks” yaşamını sürdürüyor. “Lüks” tanımı TRT’ye ait. *** Yakın zaman diliminde ayrı ayrı haberler olarak gündeme gelen bu gelişmeleri birleştirince ortaya ilginç bir üçgen çıkıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Orgeneral Kurilla’nın Suriye’nin kuzeyindeki terör örgütü kampını ziyareti sonrası yaptığı açıklama hayli sıcaktı. Kurilla o kadar çok etkilenmiş ki şöyle dedi: “Bu benim CENTCOM bölgesine yaptığım 27. seyahatti. Bu seyahatlerin her biri güvenlik zorlukları içerse de video telekonferans yoluyla elde edilemeyecek benzersiz perspektifler hakkında daha derin bir anlayış kazanmamı sağlıyor. CENTCOM bölgesinde zor zamanlar yaşıyoruz ve bu zorlukları aşmak için mensuplarımızın profesyonelliği, bağlılığı ve yetkinliğinin yanı sıra ortaklarımızla olan ilişkilerimizin gücüne güveniyoruz.” Bu görüşmeden kısa bir süre sonra Dışişleri Bakanı Fidan, ABD’ye gitti ve mevkidaşıyla buluştu. Fidan, görüşmeyle ilgili açıklama yaparken ABD ile pozitif gündemli yeni bir defterin açıldığını söyledi. F-16’larla ilgili büyük ölçüde anlaşmaya varıldığını ifade etti. Bundan sonrasının ayrıntı olduğunu vurguladı. Bu ziyaretten sonra Fidan, MİT Başkanı İbrahim Kalın ve Milli Savunma Bakanı Yaşar Güler bir araya geldi. Terörle mücadelede son derece başarılı bir sürecin devam ettiğini açıkladılar. Irak’la 40 kilometrelik bir güvenlik koridorunun son aşamaya geldiğini, teröristlerin bu koridorun ötesine itilmesinin an meselesi olduğunu vurguladılar. Bunların üstüne Erdoğan’ın 12 yıl aradan sonra nisan ayı içinde Irak’ın başkenti Bağdat’a gideceği açıklandı. *** ABD ile bahar havası, Irak’la temas yerel seçim öncesine denk gelen ilginç gelişmeler oldu. Yeri geldikçe komşularla barışın her şeyin üzerinde olduğunu vurguluyoruz. Bu anlamda Irak’la temas da olumludur. Mısır’ın ardından Irak! Belki devamında Suriye... Ancak ABD’nin bütün bunların önüne terör örgütleriyle “iyi ilişkileri” koyduğu görülüyor. FETÖ’ye Pensilvanya’da 400 dönümlük malikâne... PKK/YPG’ye her türlü destek... Sonra dön Türkiye’ye, “Her şeye pozitif gündemle devam edelim”! 40 kilometre derinliğindeki güvenlik koridoru ABD’nin bu tutumu karşısında sepete su doldurmak gibi bir şey. Irak’ta kurduğun koridor Suriye’de kevgire dönüyorsa terörle mücadeleyi nasıl kesin bir şekilde tamama erdireceksiniz? ABD bu tabloda şunu yapar: Suriye’deki terör unsurlarına silah verir, Türkiye’ye de bunlarla mücadele için milyar dolarlık silah satar! İktidar da pozitif gündemle caka satar! Başlığa “şeytan üçgeni” diyecektik ama... Şeytan bu kadarını zor başarır!",https://www.cumhuriyet.com.tr/yazarlar/mustafa-balbay/abd-ucgeni-2185426
Mustafa Balbay,Seçim gönülsüzleri!,12 Mart 2024 Salı,"31 Mart seçimlerine 19 gün kaldı. Başkan değişikliği beklenen illerin başında Bursa geliyor. 2019’da büyükşehir belediye başkanlığı yarışını az farkla kaybeden CHP adayı Mustafa Bozbey’in bu kez daha şanslı olduğu dikkati çekiyor. Çalışmalarını CHP Bursa İl Başkanı Nihat Yeşiltaş’la birlikte sürdüren Bozbey’le Bursa Kitap Fuarı’nda sohbet ettik. Bu kez büyükşehir belediyesinin yanı sıra Nilüfer’in yanına Osmangazi’yi de ekleyeceklerini vurguladı. Beton kelepçelerden tarihi mirasların fotoğrafını çekmenin bile mümkün olmadığı Bursa’ya en az İstanbul kadar ihanet edilmiş. Bozbey, Cumhur İttifakı dışındaki partilerin gerek tabanlarıyla gerek tavanlarıyla diyalog yollarını kurmuş. Fiili bir kent ittifakının oluştuğu söylenebilir. Nilüfer Belediye Başkanı adayı Şadi Özdemir il başkanlığından geliyor. Nilüfer’in genel dokusuna uygun olarak sivil toplum kuruluşlarıyla da barışık. Özdemir, “Hedefimiz oy oranını yükseltmek, kazanma sorunu yok” diyor. Osmangazi CHP adayı Erkan Aydın’ın pazar sabahı programına katıldık. Bursa’nın nimetlerinden az pay alan ilçeler arasında yer alan Osmangazi’de de büyükşehir gibi değişim yaşanabilir. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al *** Bursa’da bulunduğumuz iki gün içinde Yeniden Refah Partisi (YRP) Genel Başkanı Fatih Erbakan da bu şehirdeydi. Basın toplantısını bizim de kaldığımız otelde yapınca pek çok YRP’li ile tanıştık, konuştuk. Kendilerinin oylarıyla kimin kazandığı kimin kaybettiğiyle ilgilenmiyorlar. Sadece Bursa’nın içinde değil ilçelerinde de iddia ortaya koyuyorlar. Bir il yöneticisine “Kararınızdan döner misiniz” diye sordum. Şu karşılığı verdi: “Artık yola çıkıldı. Milli Görüş kervanı düzüldü. Yolda düzülecek bir durum da yok. Türkiye bizi yeni tanımış gibi haberler yapılıyor. Bugünün hazırlığı çok önceden yapıldı.” Karacabey’de AKP’den belediye meclisi üyeliği de yapmış bir YRP’li, geri dönülemez şekilde yolların ayrıldığını vurguladı. Kitap fuarında yaşadığımız bir diyaloğu paylaşalım. Sarıklı, uzun siyah giysili, uzun sakallı, biri ileri ikisi orta yaşta üç kişi stantlara uğramadan tur atıyordu. İkinci geçişlerinde seslendik: “Bize de merhaba demez misiniz?” Geldiler... Ayaküstü sohbet ettik. Bir vakıftalar, fuarda stantları yok, sadece dolaşmaya gelmişler. Şu görüşümüzü paylaştık: “Özgürlük deyince benim aklıma Allah gelir. Ne güzel herkese akıl vermiş, kullansın diye. Üstelik herkes kendindekini beğeniyor. Bundan büyük eşitlik ve özgürlük olur mu?” En yaşlısı hak verdi: “Doğru dediniz... Mesela herkes imam olsa, öteki işleri kim yapacak?” *** Cumhuriyet gazetesi ve Bilgi Yayınevi standında pek çok okurla sohbet ettik. Bir okur dedi ki: “Bugüne kadar hep gönüllü unvanıyla çalıştım. Sandık gönüllüsü, mahalle gönüllüsü... Artık ben seçim gönülsüzüyüm!” İtiraz ettim, uzunca konuştuk. Onun gibi sandığa gitmemeyi düşünen az değildi. CHP’nin son düzlükte sandığın önemini ayrı bir çalışma konusu yapması gerekiyor. Bursa’da pazar sabahı Eğitim-İş’in, öğleyin Çağdaş Yaşamı Destekleme Derneği’nin (ÇYDD) etkinliklerinde konuştuk. Örgütlü yapılar aktif ve sorumluluğun bilincinde... Ancak toplumun derinliklerindeki umut yorgunluğunu atmak için güçlü bir hamle gerek. Hem oy artırmak hem sandıkları korumak için bu şart!",https://www.cumhuriyet.com.tr/yazarlar/mustafa-balbay/secim-gonulsuzleri-2184611
Mustafa Balbay,İşte eğitimin hali!,07 Mart 2024 Perşembe,"Anadolu’nun orta büyüklükte bir şehrindeki yatılı Kuran kursu öğretmeninden mektup aldım. Özetle şöyle diyordu: “Buraya çok uzak illerden bile öğrenci geliyor. Çoğunlukla ortaokul düzeyinde olan bu çocuklar bütün yıl Kuran kursu binasında eğitim görüyor. Buradaki eğitimin ortaokul müfredatı ile ilgisi yok. Arapça öğretiliyor, Kuran eğitiminden sonra yine buna dayalı konular öğretiliyor ama tamamen farklı alanlarda da eğitim var. Bu zaman diliminde eğer Milli Eğitim Bakanlığı’na bağlı bir ortaokulda kaydı varsa donduruluyor. Daha sonra toplu bir sınavla diploma alması sağlanıyor. Çocuklar sadece hafta sonları dışarı çıkabiliyor. Burada önce hafız oluyorlar, sonra liseyi bitirip öteki alanlara yöneltiliyorlar. Öğretmenlerin çoğu daha önce burada öğrencilik yapmış kişilerden...” *** Eğitimin görünen yüzünde bir dizi içler acısı durum var ama asıl sorun görünmeyen yüzünde. Milli Eğitim Bakanlığı’nın fiilen paralel eğitime kapı açan bir planlama içinde olduğu görülüyor. Mevcut sistemde, tamamen kendilerinin planladığı ilahiyat fakülteleri bile iktidarı tatmin etmedi, İslami ilimler fakültesi adı altında, öteki dinlere ve felsefeye tamamen kapalı bir yapı kurdular. Konuştuğumuz ilahiyatçılar, “Oradan Taliban ve benzerleri yetişir” yorumu yapıyor. Benzer durumun ortaokullarda da planlandığını görüyoruz. Çocukların almaları gereken eğitimi kendilerinin biçimlendiremeyeceği çağı tümüyle kontrol altında tutmak amaçlanıyor. İktidar ya FETÖ sürecinden hiç ders almadı ya da çok iyi ders aldı, daha iyisi nasıl yapılır diye çalışıyor. Din eğitimine, asıl amacı belli olmayan kesimlerin ucundan kıyısından karışması yeni FETÖ’ler yaratmaktan başka bir işe yaramaz. Osmanlı döneminde II. Mahmut mühendislik ve tıp alanı başta olmak üzere bugünkü üniversite eğitimine karşılık gelecek adımları atarken eğitimi tümüyle şekillendirmek istemişti. Şeyhülislam, “Yüksek eğitimi nasıl yaparsan yap, temel eğitim bizim kontrolümüz altında olacak” dedi. O nedenle reform girişimlerinin tümü yarım gerçekleşti. İktidar bugün imam hatiplerin sayısını artırıp içini boşalttı. Biraz daha nitelikli eğitim veren okulların kadrosunu değiştirip tüm okulları vasatta eşitledi. Çevreme Duyarlıyım, Değerlerime Sahip Çıkıyorum (ÇEDES) projesiyle öğrencilerin ruh sağlığı ile oynama pahasına müfredat dışına çıktı. Girişte sözünü ettiğimiz uygulama fiilen medreseleşmeye gidiyor. Resmi adı Kuran kursu ama pek çoğu “Âlimler ve Medreseler Birliği” adı altında bir kuruluşun fiilen içinde. Hangi medreseler var da “birliği” kuruldu? *** Para saymaktan imanın şartlarını saymaya fırsat bulamayan iktidarın üst düzey yöneticilerine sesleniyoruz... Bu yol, bir süre sona sizi de “engel” olarak görür. Bu yol, iktidarınızı ayakta tutmanın bir unsuru olabilir ama devleti ve toplumu çökertir. Bu yol, Türkiye dışındaki pek çok ülkede de denendi. Sonu hep daha radikale, daha radikale gitti. Bu yol, başlangıçta kontrolünüz altında gibi görünür ama bir bakmışsınız, kontrol altına girmişsiniz. Şu değerlendirmemizi her fırsatta gündeme getireceğiz: Fatih, 1453’te İstanbul’a girerken Avrupa’da Gutenberg’in matbaası baskıya giriyordu. O gün çağ kapatıp çağ açan Osmanlı bir sonraki çağı kaçırmıştı. Bugün iletişim çağındayız ve çağı kaçırıyoruz!",https://www.cumhuriyet.com.tr/yazarlar/mustafa-balbay/iste-egitimin-hali-2182869
Mustafa Balbay,KAAN Togg mu? Karın tok mu?,06 Mart 2024 Çarşamba,"Önceki akşam kabine toplantısından sonra Erdoğan’ın ne diyeceği ayrıca merak konusuydu. İktidarın yarı ve tam resmi yayın organları şöyle bir haber yaymışlardı: - Emekliye bayram ikramiyesi 10 bin liraya çıkabilir! Erdoğan’ın böyle bir müjde verme olasılığı vardı. Sonuna kadar biz de dinledik ama ikramiye yerine Türkiye’nin ne kadar mükemmel yönetildiğine ilişkin güzel cümleler duyduk! Konuşmayı yazanları kutlamak gerekir. Halkın önemli bir bölümünün aç olduğunu kabul eden ama asıl olan memlekettir tezini ince ince işleyen bir metin ortaya çıkarmışlar. Bu da bir sanat! *** Geçen seçimde Türkiye’nin ilk elektrikli yerli otomobili Togg başlıca propaganda unsuruydu. Türkiye geçmişte de otomobil üretti. Yer yer başardı. Yollarda hâlâ kuşlardan sıradağlara kadar değişik Türkçe adlar taşıyan, Türkiye’de üretilen pek çok araç var. Togg’u makam aracı olarak görememek bizi ayrıca üzüyor. İnsan göstere göstere binip “İşte bunu biz yaptık” demez mi? Stoklarla Sınırlı Fırsatlar Yüzlerce Ürün Vivense Şimdi Satın Al Togg’un elektrik sisteminde meydana geldiği söylenen kimi arızaların çok kısa sürede giderileceğini düşünüyoruz. Bir de kullanırken klimayı falan çalıştırırsanız bir şarjda gideceği mesafe yarıya iniyormuş ama olsun. Bu seçimde ise “ilk muharip uçak” olarak KAAN gündemde. Türkiye uçak sanayisi ile Cumhuriyetle birlikte tanıştı. 1926 yılında Kayseri’deki uçak fabrikasının ürettiği uçaklar ihraç bile edilmişti. 1970’li yıllarda Kıbrıs sorunu Türkiye’nin eksikliklerini ortaya çıkardı. Türk Havacılık Uzay Sanayii (TUSAŞ) ve Askeri Elektronik Sanayi (ASELSAN) bu arayışın ürünü olarak kuruldu. ASELSAN alanında dünya 60’ıncısı. Kötü komşu insanı ev sahibi yapar... ABD’nin F-35’lerin parasını alıp vermemesinin de yerli yapım gibi bir sonuç doğurmasını diliyoruz. KAAN’ın motorunun Amerikan olmasına çok da takılamamak gerek. Bir yerden başlandıysa yurtdışına kaçırmadığımız mühendislerimiz arkasını getirebilir. *** Bir ülkenin kalkınmışlığı bütündür. Sadece bir alandaki değil, toplam gelişmişliği ile ölçülür. Savunma sanayisi, sağlık, eğitim, tarım, turizm, toplumsal refah, teknolojik gelişim hepsi kalkınma zincirinin halkalarıdır. Bu zinciri çekince hiçbir yerinden kopmaması gerekir. Koparsa o zincir işlevsizleşir. Güncel örnekle anlatmak gerekirse savunma sanayisinde çok iyi olup toplumsal refahı açlık sınırına indirirseniz, o zincir kopar. Büyüme ile gelişme karıştırılıyor. Türkiye büyüyen bir ülke ama gelişen bir ülke değil. Dünyada savunma sanayisi iyi olup halkı perişan olan ve çağın gerisinde kalan pek çok ülke var. İşte dost ve kardeş Pakistan... Nükleer silahlarda dünyada ilk 10’da, milli gelir 2 bin doların altında! İktidarın Anadolu mitinglerine, o ildeki ucuz gıda kuyruğundan daha az insan geliyorsa, tabloyu yorumlamaya gerek yoktur. Savunma sanayisinin güçlü olmasını her yurtsever ister. Atalarımız ne demiş: “Hazır ol cenge, ister isen sulh-ü salah!” Kalıcı bir barış istiyorsan savaşa hazır olmak gerekir. Bunu yaparken halkın gıda enflasyonu savaş halindeki Rusya ve Ukrayna’dan daha yüksekse, o ülkenin milli geliri çalınıyor demektir! KAAN Togg’a evet ama... Karın da tok olmalı!",https://www.cumhuriyet.com.tr/yazarlar/mustafa-balbay/kaan-togg-mu-karin-tok-mu-2182518
Mustafa Balbay,"Futbol, sadece futbol değildir!",29 Şubat 2024 Perşembe,"Fenerbahçe, Galatasaray ve Beşiktaş Osmanlı İmparatorluğu’nun son günlerinde doğmuş, İstanbul’un işgaliyle gözlerini hayata açmış, Çanakkale Savaşı ile ayağa kalkmış, Kurtuluş Savaşı ruhu ile büyümüş kulüpler. Sadece İstanbul’a değil, Türkiye’ye mal olmuş bu kulüplerin her birinin tarihi başlı başına destandır. Kurtuluş Savaşı sürecine katkıları, verdikleri şehitler bayrağımızın kırmızısında dalgalanmaktadır. Futbolu, toplumu ülke gerçeklerinin dışında tutma aracı olarak gören devlet yöneticileri de olmuştur. Portekiz’de 1932’den 1968’e dek her türlü baskı yöntemini kullanarak işbaşında kalan Salazar’ın 3 F’si vardı: Fado... Fatima... Futbol... Fado Portekiz halk müziği, Fatima dinin ülkesel sembolü... Benzer anlatım İspanya diktatörü Franco için de geçerlidir! *** Fenerbahçe, Galatasaray ve Beşiktaş ise bunun tersi bir işlevle tarihimize kazındı. Fenerbahçe bunun bir asır sonra filmini yaptı. Zaferin Rengi’ni gösterime girdiği hafta izledik. İçinde her şey var. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstanbul’u 29 Mayıs 1453’te Fatih Sultan Mehmet fethetti, 6 Ekim 1923’te Mustafa Kemal Atatürk işgalden kurtardı. Yeri geldikçe biz de bu gerçeği vurgularken şunları ekleriz: 9 Eylül 1922’de Mustafa Kemal’in ordusunun İzmir’e girmesiyle Kurtuluş Savaşı’nın zaferle sonuçlandığını düşünürüz. Ancak o gün İstanbul işgal altındaydı. İstanbul sadece payitahttan ibaret değildi, sadece mandacılar yoktu. İşgale karşı çıkan, karşı çıkmakla yetinmeyip kurtuluş mücadelesine katılan binler vardı. Atatürk, İstanbul’u resmen işgalden kurtarmadan Ankara’yı başkent yapmadı, Cumhuriyeti ilan etmedi. Son işgal kuvvetinin İstanbul’dan ayrılışı 6 Ekim 1923, Ankara’nın başkent olarak ilanı 13 Ekim 1923, Cumhuriyetin ilanı da 29 Ekim 1923’tür! Zaferin Rengi, o dönemin İstanbul’unu bütün boyutlarıyla gözler önüne seriyor. Pek çok sahnesinde insana, “Futbol, sadece futbol değildir” dedirtiyor. Fenerbahçe futbol takımının geceleri işgalcilerin silah deposuna gizlice girip silahları Anadolu’ya taşıması... Gündüzleri de işgal kuvvetlerinin futbol takımı ile maç yapıp kazanarak İstanbullulara moral depolaması... Kaptan Galip’in (Kubilay Aka) Peyker’e (Gülper Özdemir) aşkıyla Fenerbahçe aşkını birleştirmesi... Fenerbahçe Başkanı Sabri Bey’in (Nejat İşler) Malta sürgünlüğünü göze alması... Atatürk’ün (Yiğit Özşener) moral gücün önemini bilen bir lider olarak, Fenerbahçe’ye muvaffakiyetler dilerken onlara verdiği güven... Özbekler Tekkesi’nden Taksim Stadı’na kadar film sahnelerinin gerçekliği... Tam anlamıyla “zaferin filmi” olmuş... Yönetmen Abdullah Oğuz’un ellerine sağlık... *** Anadolu’da bir söz vardır: Marifet iltifata tabidir. Fenerbahçe Başkanı Ali Koç’u kutluyoruz. Böyle bir filmi Türkiye’ye kazandırdığı için... Tarihimizin zihinlere kazınması gereken bir dönemini en akılda kalıcı biçimde gündeme getirdiği için... “Kurtuluş Savaşı’nın bir de Fenerbahçe cephesi vardı” sözünü gözler önüne serdiği için... Fenerbahçe bazı maçları kaybedebilir ama mevzubahis Atatürk’ün kurduğu Türkiye Cumhuriyeti ise asla yenilmez ruhunu bugüne taşıdığı için... Filmle birlikte 3 Temmuz 2011’de başlayan FETÖ’nün Fenerbahçe’yi ele geçirme kumpasının nedenleri bir kez daha yerli yerine oturuyor. Spor elbet beden sağlığı için son derece önemli bir unsur... Beyin sağlığı için de!",https://www.cumhuriyet.com.tr/yazarlar/mustafa-balbay/futbol-sadece-futbol-degildir-2180563
Mustafa Balbay,Çiller-Miller!,28 Şubat 2024 Çarşamba,"Erdoğan’ın İstanbul Büyükşehir Belediye başkan adayı Murat Kurum’un son destekçilerinden biri olarak Tansu Çiller sahneye çıktı. Kurum geçen hafta “İstanbul’u büyüten kadınlar” temalı bir toplantı yaptı. Toplantıda Çiller’i de görünce, “acaba” dedik, toplantının gerçek adı, “İstanbul’dan payını büyüten kadınlar mı?” Her neyse... Çiller, 1990’lı yıllardaki derin siyasal öngörülerini anımsatan bir açıklama yaptı. Dedi ki: “Murat Kurum bir heyecanla geliyor. İstanbul bu heyecanı arıyor sanırım! Kentsel dönüşümü o çözer. Gençlerimizin, kadınlarımızın aradığı bu. Hayırlı olsun.” Demeci okuyunca Kurum’u en son ne zaman heyecanlı gördüğümüzü anımsamaya çalıştık! İmamoğlu bu heyecanın gerçek nedenini açıklamakta gecikmedi: “En son İstanbul’da 13 bin metrekarelik bir araziye ballı börek imar çıkardılar. Biz itiraz ettik. Kurum ısrarla çıkardı. Tabii onu destekler...” Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Türkiye’nin 1990’lı yıllarına damgasını, tekmesini vuran Tansu ve Özer Çiller ailesiyle ilgili çok şey yazıldı ama demek ki daha yazılacaklar varmış. Çiller’in geçen seçimlerde de Erdoğan’a desteği biliniyor. İkisi arasındaki benzerlikler sıralansa çok madde bulunur, ilk beşi şöyle özetleyebiliriz: -İkisi de memleketi arsa, tapu gibi seviyor. -İkisi de Amerika’ya meftun. -İkisi de amaca giden yolda hiçbir değere acımıyor. -İkisi de İstanbul’un en çok rantını seviyor. -İkisi de iktidarı amaç, devleti araç olarak görüyor. Pazar günü Ankara’nın kış güneşi bulutlarla saklambaç oynamaya çıkarken Şükrü Elekdağ aradı. Diplomat, siyasetçi, yazar Elekdağ o güzelim akıcı Türkçesi, ışıyan bilinciyle 13 Ekim 1997’de Milliyet gazetesindeki köşe yazısını anımsattı. Başlığı, “Çillerler nerede?” ABD’nin Şikago kentinde Türk-Amerikan Dernekleri Kurulu’nda konuşan Nobel ödüllü ekonomist Morton Miller, bir ülkeyi bitiren, batıran en tehlikeli olayın yolsuzluk, kirlilik olduğunu, yükselen Tayland’ın bu nedenle gerilere düştüğünü vurgulamış. Türkiye’de Çillerlerin bu erozyonun başlıca sorumlusu olduğunun altını çizerek vurgulamış. Miller sözünü, “Her iki Çiller hâlâ hapiste değil” diye sürdürmüş. Şöyle demiş: “Yaptıklarının yanına kâr kalması ahlaksızlığı kurumlaştırır.” Elekdağ bu yazıya Çiller’den bir açıklama gelebileceğini düşünmüş ama gelmemiş. Üç gün sonra 16 Ekim’de de Ümit Zileli Cumhuriyet’teki köşesinden konuyu işlemiş. *** Neyin kurumlaştığı, neyin kurumlaşmadığı birbirine karıştı ama aradan yıllar geçti Murat Kurum İstanbul’a belediye başkan adayı oldu. Yukarıda Çiller’le Erdoğan’ın benzerliklerinden ilk beş maddeyi yazdık. Genel çerçeveden bakınca Erdoğan, Çiller’in yapamadıklarını, çok isteyip gerçekleştiremediklerini yaptı. Ne pahasına olursa olsun satamadıklarını sattı. Neye mal olursa olsun kapatamadıklarını kapattı. Çiller, özelleştirme yasasını çıkardığında, “Son sosyalist devleti de yıktık” demişti. Türkiye Cumhuriyeti’nin birikimlerini satmayı böyle tanımlamıştı. 5 Nisan 1994 kararlarıyla Türk Lirası dolar karşısında yüzde 50 erimiş, iflaslar, intiharlar yaşanmıştı. Onca istemesine karşı Özal’dan sonra Çiller de toplam 8 milyar dolarlık satış yapabildi. AKP ise 70 milyar dolara yaklaştı. Bu paranın nereye harcandığı belirsiz. Belli olan tek şey, ekonomik kriz ve bedeli halkın ödeyeceği! Miller, Çiller’le uyarmış ama her şey kurumlaşmış!",https://www.cumhuriyet.com.tr/yazarlar/mustafa-balbay/ciller-miller-2180223
Mustafa Balbay,Resen mi ‘Reis’en mi?,13 Mart 2024 Çarşamba,"Seçim takvimi başladığında şunu vurgulamıştık: Bütün dileğimiz seçim sürecinin hukuksal zeminde, demokratik ortamda, seçmenin özgür iradesini manipüle etmeyecek kumpasların olmadığı bir iklimde geçmesidir! Başta İstanbul olmak üzere AKP’nin seçimi kaybetme olasılığının gündeme gelmesi halinde yukarıdaki endişelerimizin öne çıkmasından kaygı duyuyorduk! O gün geldi! Ekrem İmamoğlu ile birlikte siyaset yapan, 2014 ve 2019 yıllarında İstanbul Büyükşehir Belediye Meclis üyeliği görevini yürüten Fatih Keleş’in bir büroda para sayarken görüntüleri servis edildi. “Bu nedir” sorusuyla değil. Şöyle: Ekrem İmamoğlu, CHP kurultayını kazanmak için para dağıttı. İşte o görüntüler... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir taşla iki kuş: Hem İmamoğlu’nu yıpratıp seçimi kazanmasını engellemek hem de CHP’nin içinde zaten derinden kaynayan kazana dışarıdan benzin dökmek! *** Görüntülere ilişkin ayrıntılı açıklamayı CHP İstanbul İl Başkanı Özgür Çelik yaptı. Dedi ki: 1-Olay 2023’te değil, 4.5 yıl önce yaşanmıştır. 2-Sayılan paralar delegelere vermek üzere değil, CHP İstanbul İl Örgütü için satın alınan yeni binanın bedelini ödemek içindir. 3-Paranın sayıldığı yer CHP il binası değil, satış işlemine aracılık eden hukuk bürosunun ofisidir. İstanbul Cumhuriyet Başsavcılığı yemiyor içmiyor, hemen resen soruşturma başlatıyor. Açıklama yapıp, olayın bir an önce aydınlığa kavuşturulmasını istediklerini vurguluyor. Sadece bu durum bağlamında bakınca insanın gözleri yaşarıyor. Baksanıza bir savcı siyasetteki en küçük kirlilik olasılığına bile tahammül edemiyor. Hemen soruşturma başlatıyor. Kaderin cilvesinde bakın ki aynı saatlerde İstanbul Büyükşehir sorumluluğunda çalışan bir halk otobüsü “arıza” kaydı düşerek servis dışı kalıyor. Otobüs özel hazırlanan bir bölgede feci şekilde arızalanmış süsü veriliyor. Arkadan duman da üflenerek olayın vahameti ortaya konuyor. Bu kumpas-senaryo çekim ortaya çıkıyor. Buna savcılık bir şey diyor mu? Hayır. Bir büroda sayılan paraları dert edinen savcılık göz göre göre hazırlanmakta olan bir kumpasa sessiz kalıyor. Bu tür senaryoların ana ayaklarından biri olarak Adalet Bakanı Yılmaz Tunç, Erdoğan’ın yeniden aday olup olmayacağına ilişkin kararın zamanı geldiğinde verileceğini, yani kendilerinin yasaya uymak yerine yasayı kendilerine uyduracaklarını uygun dille ifade ettikten sonra “para sayma” işine giriyor: “Görüntülerdeki kişilerin ifadeleri alınmaya başladı. Savcılık bu paranın kaynağını elbette soracaktır, sorgulayacaktır. Çünkü kamuoyunda büyük bir tereddüt ve tepki ortaya çıktı.” Yılmaz Tunç diyor ki: -Eyyy savcı sakın bu soruşturmayı yarım bırakayım deme. Hele “Soruşturmaya gerek yok” kararını aklından bile geçirme. Her kimin adı geçiyorsa soruştur. İfadesini aldığın kişilerin yeni isimler söylemesini sağla, onları da soruştur. Bu iş sonunda İmamoğlu’na varsın! Bunun başka bir anlamı yok! Burada iktidarın en büyük umudu CHP’dir! CHP’nin içinden ya da içinde görünenlerden, CHP yönetiminden öyle ya da böyle intikam almak isteyeceklerden medet umuluyor. Video, bu noktaya kadar düşüldüğünü gösteriyor. Kumpas özensiz olarak hazırlanmış, soruşturma da “delilleri” yolda bulma umuduyla resen değil, “Reis”en açılmış görünüyor!",https://www.cumhuriyet.com.tr/yazarlar/mustafa-balbay/resen-mi-reisen-mi-2185054
Mustafa Balbay,Şahsıma mektuplar (10) Seçim hile sanatıdır!,16 Mart 2024 Cumartesi,"Yerel seçim için Anadolu gezilerine başladım. Şahsımın mitinglerine katılım, ucuz et kuyruğuna katılanlardan az ama bunun fazla önemi yok! Mesele meydanları doldurmak değil, sandıkları doldurmak. Önceki seçimler gibi bu seçimde de ekonominin konuşulmamasını sağlamak üzere plan yaptık, tutmadı. Bir türlü milletimin hayat pahalılığını ilk sıraya almasını engelleyemiyoruz. Mutlaka bir yol bulacağız. Muhalefeti İmha Teşkilatı (MİT) elbet vazifesini yapacak. Milletimin gerçekleri görmesine vesile olacak. Biz büyüklerimizden şunu öğrendik: Savaş hiledir! Seçim de bir savaş olduğuna göre, seçim de bir hile sanatıdır. Bu sanatın en temel ilkesi şudur: Seni neyle suçluyorlarsa, senin en yumuşak karnın neyse, karşındakini onunla suçlayacaksın! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu öyle lafla mafla olmaz. Koyacaksın videoyu, millet seyredecek. Altına da istediğini yazacaksın. Görüntünün üstüne istediğin suçu bindir. 5 yıl önce mi çekilmiş, 5 ay önce çekildi, de. Bir avukatın ofisi miymiş, Cehapenin il binası de. Bir bina alımı mıymış, karapara aklanıyor de. Böylece ne oluyor? Biz kendimizi aklıyoruz, onlar karaparayı aklıyor! Tutarmış tutmazmış, onlar ayrı hikâye. Mühim olan, şu kritik günlerde onları kendileriyle baş başa bırakmak. Çok müdahaleye gerek yok zaten. Biz biraz suç unsuru pompaladık mı, devamını kendileri getirir, birbirlerini suçlarlar! 10 yılda 8 defa karaparayı aklama işini, “varlık barışı” adı altında yasalaştıran kim? Biz... Kamu ihale yasasını yılda 10 kez değiştirip ihaleyi yasaya değil, yasayı ihaleye uyduran kim? Biz... Nereden buldun yasasını kaldırıp yerine nereden buldunsa buldun yasasını getiren kim? Biz... Milletin bütçesini Saray bütçesi haline getirip Meclis’e hesap vermeden harcayan kim? Biz... Örtülü ödeneği, Saray’ın kesesi haline getirip reis cebi olarak kullanan kim? Biz... Bütün bunlardan sonra milletimin gözünde para sayma işine bulaşan kim? Cehape... Bundan güzel hile sanatı mı olur? Utanmadan, sıkılmadan bizim için sanattan uzak diyorlar. Daha ne yapalım beee? Devleti şahsımdan ayrıymış gibi tutmak iyi oluyor. Özellikle Doğu ve Güneydoğu illerine gidince milletime sesleniyorum: -Devlet de hata yapar... Biz o hataları düzeltiriz! Böylece o bölgede yanlış bulunan işleri devletin yaptığını, benimle doğrudan alakası olmadığını söylemiş oluyorum. Devlet zaten bu işe yarar! Seçime 2 hafta kala Irak’a bütün adamlarımı gönderdim. Onlara şahsımın büyüklüğünü kabul eden bir metin imzalatacağız. Amerika ile de her şeye pozitif bakma kararı aldık. FETÖ Amerika’da... Pozitif! ABD Suriye’de terör örgütlerine resmi ziyarette... Pozitif! Bunların üstüne ABD, şahsımın terörle mücadelesine büyük saygı duyduğunu söyledi mi, tam pozitif! Bunun anlamı, seçimden önce bizim işimize yarayan şeylere omuz verecekler demektir! Bu gidiş ekonominin unutulmasını sağlayabilir. Benim milletim o kadar asildir ki benzine, motorine bu gece zam yapıyorum, diyorum. Zammı protesto edeceklerine, kuyruğa girip zamsız benzin almaya koşuyorlar! Rabbim böyle bir milleti hep şahsıma tabi kılsın!",https://www.cumhuriyet.com.tr/yazarlar/mustafa-balbay/sahsima-mektuplar-10-secim-hile-sanatidir-2186178
Mustafa Balbay,Şahsıma mektuplar (8) Yaşasın 1 Mart!,02 Mart 2024 Cumartesi,"Zaman, Merkez Bankası matbaasındaki kâğıt paralar gibi akıp gidiyor. Biz de geldik 70’e! İlk iktidara geldiğim yıllarda yaşı ilerlemiş olan rakiplerime, “Yaş 70 iş bitmiş, git torunlarına bak” diyordum. Daha memleketin yarısını bile satamadan, Varlık Fonu’nu çuvala sokamadan o yaşa geldik. Biz de laf mı yok; bundan sonra şöyle deriz: Yaş geldi 70’e, yeni başladık bu işe! Takvimlerde biz doğduktan sonra hayli önemli günler oldu. 28 Şubat, hemen ertesi 1 Mart! Her iki tarihin de iktidarımızı sağlamlaştırmada önemli işlevleri oldu. Bunlar ilk bakışta kriz gibi görünüyor ama şahsımın anayasasında şu yazılı: Kriz ne kadar büyük olursa olsun, ondan elde edilecek fayda daha büyüktür! *** Biz meselelere çözmek değil, kullanmak üzere yaklaştığımız için herkesin bunu anlaması zor. Anlamasınlar da zaten. 28 Şubat’ı darbe girişimi formatına sokup askerlerin karşısına milletimi koyduk. Asker ocağındaki yemin törenlerine bile başı örtülü anneler alınmayınca, bizim bir şey söylememize gerek kalmadı. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bundan 6 yıl sonraki 1 Mart Tezkeresi başlangıçta hayli baş ağrıttı. 28 Şubat’ta iktidardan düşünce hocamızı da sırtımızdan attık, Amerika’nın kapısını çaldık. Adamlar kafaya koymuş, Irak’ta Saddam’ı devirecekler. Dedim ki: “Saddam bir diktatördür. Biz diktatörle yan yana yaşamak istemiyoruz!” Tam aradıkları laf. Buna göre bir tezkere hazırladık. 70 bin Amerikan askeri şahsımın topraklarına gelecek. Bütün tesislerimizi kullanacak. Limanlarımız, hava sahamız onların olacak. Bu güzelim tezkere 1 Mart’ta Meclis’ten geçmedi! O gün karar verdim; Meclis’i gazi değil, mazi yapmak lazım. Aklın yolu bir; meğer Amerika da aynı şeyi düşünüyormuş. Demişler ki: Biz böyle ülkelerde Meclis’le, cumhurbaşkanıyla, yargıyla, Milli Güvenlik Kuruluyla, böyle ayak bağı kurumlarla uğraşmamalıyız. İktidar bir kişide olsun. Biz de onunla çok yakından ilgilenir, işleri çözeriz... Benim 28 Şubat kinimle Amerika’nın 1 Mart kinini birleştirdik, sistem haline getirdik. Askerin başına onlar çuval geçirdi, ben dava geçirdim. Memlekette ayak bağı bir değil ki hepsini bir çuvala koyup sahneden çektik. Direnseler de şahsım amacına ulaştı. *** Her alanda çok kriz ürettiğim doğru. Krizmatik kimliğimi karizmatik görünüme dönüştürmek yabancılar arasında da hayranlık uyandırdı. Deliğe süpüreceklerine, tüm delikleri kapatmak için kullanmaya başladılar. O günlerde bir büyükelçileri vardı: Marc Grossman. Ona Grand Osman diyordum. Geçmişte atalarımızı nasıl şefkatli mandaları altına almak istemişlerse şimdi de aynı duygudalar. Ellerini, üstümüzden, hiçbir yerimizden çekmiyorlar. Birbirimizi çok iyi tutuyoruz. Bazen kafa tutuyoruz. Bu, aklım sende demek. Bazen çanak tutuyoruz. Bu, işler yolunda demek. FETÖ’yü kendi topraklarında tutuyorlar ki şahsımın başına bir şey gelmesin! Arada bir Şahsımland’a getirilmesini istiyormuş gibi yapıyoruz. Onlar da “Çok sıkıntıya düşerseniz barışırsınız. Her şeyin zamanı var” diyor. Sabır çok önemli silah. Her şeyin zamanını bekleye bekleye bugünlere geldik! Zaten demokrasi dediğin tramvay... 31 Mart’ı aldım mı, vay anam vayyy!",https://www.cumhuriyet.com.tr/yazarlar/mustafa-balbay/sahsima-mektuplar-8-yasasin-1-mart-2181215
Mustafa Balbay,Şahsıma mektuplar (9) Seçimleri fethediyorum!,09 Mart 2024 Cumartesi,"Her seçim böyle olur. Sandık saati yaklaştıkça sonuçları fethetme yöntemlerinde değişiklik yapmak gerekir. Halk kendi haline bırakılır mı? O zaman seçim, seçim olmaktan çıkar. Halkın ne düşünerek sandığa gitmesi gerektiğine ben karar vermeliyim ki sonuçlarını bileyim. Üstelik bu halka da kolaylık oluyor; bedava düşünce dağıtıyoruz. Milletimin ekonomiyi düşünmemesi için gerekli önlemleri aldık ama bana muhalefet partisinin “Sarı kart gösterin” demesi işi bozdu. Hemen Mehmet Şimşek’e talimat verdim, “Ekonominin seçimden sonra da çok düzgün gideceğini söyle” dedim. Mırın kırın etti, “Yahu seçimden sonra ip zaten sende. Uydur bir şeyler” dedim. Sadece Şimşek yetmeyecek. Saray’a Bakanlar Kurulu’nun tüm üyelerini seferber edeceğim. Gitsinler tarafsız bir şekilde adaylarımıza oy istesinler. Seçim işi yarış işi falan değildir. Seçimi fethetmek gerekir. Elde ne varsa kullanmak farzdır. Çok zor durumda kalırsam halkın sandığa korkuyla gitmesini sağlayacağım. Korku iyi tokmaktır. Kafasına indi mi halk düşünemez hale gelir, “Allah beterinden saklasın” der. İşte bu söz demokrasinin ve istikrarın garantisidir. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Devletin tümüyle şahsımın kontrolü altına girdiğini söylemek çok iyi olmadı. Korku işlerine “karanlık güçler” desek “Her şey kontrolün altında değil mi” diyecekler. “Dış güçler” lafı da yıprandı. Bereket medyada hâkimiyeti sağladık. Halka ne düşünmesi gerektiğini bu yolla sağlıyoruz. Kitle imha silahları var: kimyasal, biyolojik, nükleer... Ulan dedim, kitleyi imha edip ne yapacaksın? Kendine göre kitle imal et, sen ne istiyorsan yapsınlar. Hatta bir kısmını ötekine düşman et, birbirlerine girsinler. Bu yöntem hayli etkili oldu. Medya eliyle öyle bir kitle imal ettim ki oturdukları kenti ayakta tutan fabrikayı satıp kapatıyorum, “Reisin bir bildiği vardır” deyip alkışlıyorlar. Benim imal ettiğim kitle, yapay zekâdan daha garantili. Seçimlere Fatih Sultan Mehmet’i de sokmam iyi oldu. TRT’nin Tayyip Radyo Televizyonu haline geldiğini söyleyen kimi bozguncular var. Ulan Fatih’in dizisini yaptık, onun gözüyle İstanbul’un fethini işleyeceğiz. Biz az mı fetih yaptık? Tarih bizi niye yazmasın? Yok Fatih dokuz dil biliyormuş. Ben ondan daha fazla biliyorum. Halkın dilini biliyorum; aç bırak kendine muhtaç et. Emeklilerin dilini biliyorum; her an maaşlarının artabileceğini düşünsünler, o umutla kaç seçim geçer. Tarikatların dilini biliyorum; başındakilerin konforunu sağla, cemaati senin istediğin gibi yönlendirsinler. Zenginlerin dilini biliyorum; paraya boğ, gözleri bir şey görmesin. Her an kaybedebileceklerini hissettir, sözünden çıkmasınlar. Ekonominin dilini biliyorum; sayıları alt alta, üst üste koy, millet durum kötü, vaziyetimiz iyi desin. Emperyalistlerin dilini biliyorum; çıkarlarına dokunma. Küfretsen bile seni ayakta tutuyorlar. İhale dilini biliyorum; serbest rekabet şartları altında ihaleyi alması gerekeni tarif edip sıfır hatayla sonuçlandırıyorum. Daha bir sürü dil biliyorum; hepsini “Şahsımca”da toplayacağım. Bütün bunlarla seçimleri fethetmenin dilini elbet üreteceğiz. O dizide Fatih’e şöyle söyletsem: -İstanbul’u 571 yıl sonra Murat Kurum adlı bir kulum yönetecek! Acaba halk yer mi?",https://www.cumhuriyet.com.tr/yazarlar/mustafa-balbay/sahsima-mektuplar-9-secimleri-fethediyorum-2183640
Mustafa Balbay,Şahsıma mektuplar (6) Saray diploma-Sisi!,17 Şubat 2024 Cumartesi,"Yine bir seferden daha başarıyla döndük. Mısır devlet başkanı, değerli kardeşim, canım, ciğerim, her yerim, muhterem Sisi ile 14 Şubat Sevgililer Günü’nde kucaklaştık. Böylece diplomasinin ne demek olduğunu herkese bir kere daha gösterdik. Her şeyden önce dış politika çok kişilikli olmayı gerektirir. Biz Mısır’a karşı o kadar çok kişilik sergiledik ki ekonomist olmama rağmen sayısını ben bile unuttum. Sisi’ye önce “katil” dedik, “yasadışı” ilan ettik, “terörist” dedik. Sonra ne dedik? “Katıl” dedik. Bizimle dostluğa sen de katıl dedik. Yasadan daha güçlü bir karar aldık ve Sisi’yi “yasadışı” olmaktan çıkardık. “Terörist” sözcüğünü biz yeri geldikçe, gelmedikçe kullanırız. Memleketin yarısını terörist ilan etmişim, sonra bir kısmına yurtsever demişim. Sisi’ye mi demeyeceğim? O da zaten beni iyi anladığı için anlayış gösterdi. Ne yani, ilişkileri tek düze yapıp kişiliksiz bir ülke mi olsaydık? O, eski Türkiye’deydi! Devir, çok kişilik devri! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şu “ikiyüzlülüğü” de ortadan kaldırdık! Bu dar kafalı anlayışı bıraktık, ikiden daha fazla yüzle siyaset yapmaya başladık. Ulan bunun tohumuna para mı verdiniz de sadece iki yüzle idare ediyorsunuz? Beni en iyi anlayan ülke İsrail. Ticaret biraz azalınca hemen “katil İsrail” diye bağırıyorum. Mesajı alıyorlar, ilişkileri derinleştiriyorlar. Netanyahu mudur, Neden yahu mudur, ne karın ağrısıysa bizim kıymetimizi anlıyor. Suriye’yi darmaduman edip dibinde güçlü ülke kalmamasını sağladık. Daha ne istiyor? Bu konuda Sisi’yle de anlaşacak gibiyiz. Amerika ile ilişkilerde “mektuplu diplomasiye” doğru ilerliyoruz. Biden bana mektup yazacak. Mart başı gibi olsun dedim. Yerel seçimde işe yarar. Onlar da “Merak etme, yerel seçimin önemini en az senin kadar biliyoruz. İktidarını sarsmayacak bir sonuç almalısın” mesajı yolladılar. İnşallah F-16’larla ilgili bir mektup geldi mi, “Amerika’yı dize getirdik” diye başlarız. İliç’teki maden kazasıyla ilgili derhal çalışma başlattım. Ülke yüzölçümünün henüz yüzde 20’sini maden sahası yaptım ama bu artabilir. Kazaya neden olan şirkete derhal ültimatom vereceğim: “Kaza memlekette infiale yol açtı. Yaraları sarmak için çok dolar gerekir. Vereceğiniz para kadar size tolerans tanırız. Çok verin, rahat edin. Yoksa derin, geniş soruşturmalar açarız...” Buradan gelecek para seçim öncesi ekonomiyi bir nebze rahatlatır... *** Yerel seçimlere 40-45 gün kadar bir şey kaldı. Meydanlarda halkı tehdit etmenin dozunu biraz arttırsam diyorum. Bugüne kadar dengeyi iyi tutturdum: İçeride halkını azarla. Dışarıda ülkeni pazarla. Ben diyorum, “Gabar’da petrol bulduk”. Millet diyor, “Kabardı fatura mahvolduk”. Ben diyorum, “Otomobilimiz Togg yollarda”. Millet diyor, “Karnımız tok bu laflara da”... Zaman zaman muhalefetin halkı etkilediği böylesi anlar oluyor ama azarlamanın dozunu artırınca denge yine yerine oturuyor. Mart yaklaşıyor... Milletime açlığını unutturacak yeni şeyler bulmam lazım. Hem bana bağlılığı artacak hem benden çok korkacak! Bana oy vermeyen şehirlerin oksijenini azaltsam diyorum! Nefes kesen bir adım olmaz mı?",https://www.cumhuriyet.com.tr/yazarlar/mustafa-balbay/sahsima-mektuplar-6-saray-diploma-sisi-2176249
Mustafa Balbay,Ayağa kalkın!,08 Şubat 2024 Perşembe,"Deprem bölgesine gidenin dili çözülüyor. Erdoğan’ın ardından Çevre, Şehircilik ve İklim Değişikliği Bakanı Mehmet Özhaseki, 7.9 büyüklüğünde konuştu: “Evi yıkılan yurttaşlarımızdan ölüsü olmayanlar, ‘Yıkıldığı iyi oldu, bize mis gibi villa verdiniz’ diyorlar...” Sözün neresini düzelteceksiniz? Bir bakanın yitip giden canlar için “ölü” tanımını kullanıp geçmesi, nasıl bir vicdan ölümüdür? Evi depremde yıkılan bir insan, yeni eve kavuşunca yıkıma nasıl sevinir? Anlaşılan kendilerine uygun bir yurttaş modeli geliştirdiler: - Senin evde ölü yoksa üzülmene gerek yok! - Evini inşa ettilerse, depreme şükret! *** Bunlar bizim de yerinde tanık olduğumuz yurttaş yapısına uygun şeyler değil. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özhaseki, beyni dilinde bir siyasetçi. Geçmişte de özlü sözleri vardı. Örneğin 2013’te açılım sürecinde, “PKK ile hükümet görüşüyor, meşru bir parti gibi. Öcalan siyasi bir figür değil mi?” demişti. Devran dönünce 2021’de HDP oyları için “Allah belasını versin” diyecek kadar özgür konuşmuştu. 2019’da Ankara belediye başkan adaylığı döneminde de burada yazmayı uygun bulmadığımız veciz sözler üretmişti. 2022’de Kayseri’deki bir toplantıda izleyicilerden biri belediye başkanını eleştirince mikrofonun açık olduğunu unutup “He he de geç” demişti. Gündeme gelirsek... Deprem bölgesinde birinci derecede sorumluluğu olan bir bakanın, işi “mis gibi eve” indirgemesinde icraatın bütününü kapsayan gerçekçilik var. Bu anlayışa göre deprem bölgesinin ayağa kalkması demek, binaların yükselmesi demek. Binalar yükselmişse, o kent ayağa kalkmış demektir! Ya insanlar? İnsanlar ayağa kalkabildi mi? Deprem bölgesinde vatandaşa dokunarak, onların arasına karışarak habercilik yapanlar, gerçeğin gösterilen gibi olmadığını ortaya koydular. Bir başka gerçek de deprem bölgesine eşit davranılmadığı! Devletin resmi rakamlarını aktaralım: Hatay’da yapılması gereken konut sayısı 146 bin 650. Kura çekimi yapılan konut sayısı 7 bin 275. Oran, binde 9! Gaziantep’te yapılması gereken konut 29 bin 698, köy evi 6 bin 506. Kura çekimi yapılan 29 bin 698. Oran, yüzde 100’e yakın. *** Yeri geldikçe vurguladığımız bir gerçek var. Milleti, millet ayağa kaldırdı. İktidar, milletin dayanışma duygusunun, dayanma gücünün üzerine oturup yukarıda özetlediğimiz siyaseti kurdu. Son aylarda Anadolu’nun neresine gitsek, deprem sürecinde kentlerine gelenleri nasıl konuk ettiklerini anlatıyorlar. En son geçen hafta Bodrum Kitap Günleri için gittiğimiz tatil şehrinde kaldığımız otelin çalışanları aylarca Adıyaman’dan, Malatya’dan, Hatay’dan gelen depremzedeleri nasıl konuk etmeye çalıştıklarını anlattılar. Başkentte de Cumhuriyet Ankara Bürosu’nun karşısındaki otel aylarca depremzedeler dışında konuk almadı. Oturduğum binada Hataylı yakını olanlar hemen onları evlerine aldı. Ankara’da durumu iyi bir tanıdığım Malatyalı asker arkadaşına boş olan evini verdi. Sözün özü Türkiye’de en güçlü sigorta aile, akraba, hemşeri ve yurttaşlık dayanışmasıdır. İktidar bunların üzerine oturup, halktan aldığı vergilerin istediği kadarını istediği kente aktarıp sesleniyor: - Bana oy vermezseniz hizmet yok! Eyyy millet, Bu iktidar sizi ayağa kaldırmıyorsa... Ayağa kalkın!",https://www.cumhuriyet.com.tr/yazarlar/mustafa-balbay/ayaga-kalkin-2172868
Mustafa Balbay,Oy yoksa oyarım!,06 Şubat 2024 Salı,"Değil cumhurbaşkanı, sıradan bir yurttaş bile herhangi bir felaket anında ülkenin hiçbir ilini ötekinden ayırmaz... Erdoğan Hatay’a gidip, deprem acısını hâlâ yüreklerinde, günlük yaşamlarında hisseden insanların gözlerinin içine baka baka seslendi: “Yerel yönetimle genel yönetim aynı olmayınca... Hatay garip kaldı, Hatay mahzun kaldı...” Cümleyi tam Türkçeye çevirirsek diyor ki: “Ben insana insan demem, bana oy vermedikçe...” 6 Şubat depreminin yıldönümünde belli ki planlayarak, tasarlayarak kurulmuş bir cümle! Depremin ardından en erken gidebildiği yere üç gün sonra ulaşabilen bir iktidar, bir yıl sonra da “Ayağa kaldırmak için her şeyi yapacağız ama önce şu oy tahsilatını yapalım” diyor! *** Bir iktidar halkına hesap vermesi gerekirken, kendinde hesap sorma gücünü bulursa elbet böyle konuşur. Depremden sonra gittiğimiz Hatay’da, Adıyaman’da yurttaşların sözleri hâlâ kulaklarımızda: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Depremden dört gün sonra bile enkaz altından sesler geliyordu! - Söyleyeceklerimi aynen yaz... Deprem değil, kar öldürdü. Soğuktan donarak can verdiler! - Ses gelen enkazların yanından bir daha geçmiyorduk, utancımızdan! Milletin yardımına ilk millet koştu. İlk günlerde bölgeye giden herkes buna tanıktı. Bunun yanında belediyelerin çabasını da vurgulamak gerekir. Devlet ne yazık ki zamanında refleks gösteremedi. Çünkü devlet kurumları içinde koordinasyon yoktu. Kurumlar devletin tepesinden talimat gelmeden adım atmadı. Oysa kurumları oturmuş bir ülkede bir felaket anında kimin ne yapacağı bellidir. Geçen yıl konunun bu yanına çok sık değindik. Aradan bir yıl geçti... Hâlâ, “Bu kentlerimizi ayağa kaldırmadan bize uyku yok” diyor. Ardından tehdit ediyor. Kimin hizmetini kimden esirgiyorsun? Yıllarca “imar barışı” adı altında bütün kaçak yapılardan para topladılar. Yetişemeyen varsa koşsun deyip dört beş defa süreyi uzattılar. Depremin ardından sanki öyle bir süreç yaşanmamış gibi “şehirleri yenilemek şart” deyip “imar barışı”nı “imar rantı”na çevirdiler. Bu kez binaları affetmekten değil, yeniden inşa etmekten oy devşirme işine giriştiler. Bütün bu süreçlerde uygulayıcı, dönemin çevre ve şehircilik bakanı Murat Kurum’du. Şimdi aynı Kurum İstanbul’u yönetmeye talip. Önümüzdeki günlerde Kurum’un Saray’da imal edilmiş yeni İstanbul planlarını duyabiliriz. Hazırlıklar şöyleydi: - İstanbul’da bize oy vermezseniz kentsel dönüşümü unutun. Deprem gibi ancak bütün güçleri birleştirerek üstesinden gelinebilecek bir felaket karşısında bile İstanbulluları depremle tehdit edeceklerini duyuyorduk. Ancak deprem bölgesini de depremle tehdit etmenin ileri olacağını düşünüyorduk. Bunu da yaptılar! *** Erdoğan, seçime Hatay’la birlikte başladı. Bugün, yarın bölge illerinde, “Biz varsak devlet var. Yoksa her yer size dar” demeye devam edecek! Aslında asıl yıkım, insanların kalplerinde, beyinlerinde! Binanın yıkımına karşı yapılacaklar bellidir. Ya insanın yıkımı? Konunun bu yanı iktidarın hiç umurumda değil. Canını kurtarmış ama canları gitmiş olan pek çok kişi içine doğru haykırıyor: - Keşke bir mezarı olsaydı! Binlerce kişi kayıp yakınının yaşayıp yaşamadığını bile bilmiyor. Mal canın yongasıdır... Yüz binlerce kişi evinin, işyerinin derdinde. Bütün illerimizde deprem göçü var... Bunları bırakmış 7.8 büyüklüğünde parmak sallıyor: - Oy yoksa oyarım!",https://www.cumhuriyet.com.tr/yazarlar/mustafa-balbay/oy-yoksa-oyarim-2172040
Mustafa Balbay,Ve toprak ayağa kalktı!,15 Şubat 2024 Perşembe,"Erzincan’ın İliç ilçesindeki altın madeninde meydana gelen facianın sadece günü belli değildi! Mutlaka yaşanacaktı. Bağıra bağıra geldi. Bölgede konuyla en çok ilgilenen yerel gazetecilerden Sedat Cezayirlioğlu yıllardır sesleniyordu: “Burada bir Çernobil var!” Sesini duyurmakta zorlanınca videolar çekmeye başladı. “Ölümünüzü izleyin” diyordu. Sorumlular kılını kıpırdatmayınca, bölge insanının çırpınışı yetersiz kalınca, muhalefet partilerinin art arda sorduğu sorular yanıtsız kalınca... Toprak ayağa kalktı. Sürükledi önüne gelen her şeyi. “Ey insanlar, beni bitiriyorsunuz. Ben bitersem çıkardığınız altını ne yapacaksınız” diye sordu. Devlet büyükleri karşılık verdi: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Korkacak bir şey yok!” Toprak homurtusunu yükseltti: “Sadece bastığın yer değil, soluduğun hava da zehirleniyor. Nefes alamayacaksın, anlamıyor musun?” Devlet büyükleri vatandaşı rahatlattı: “Fırat Nehri’ne siyanür karışma ihtimali yok!” Yetkililerin ilk önlemi, faciayı yıllardır duyurmaya çalışan, Avrupa İnsan Hakları Mahkemesi’ne kadar giden Cezayirlioğlu’nu gözaltına almak oldu! Bu satırları kaleme alırken başlıca dileğimiz dokuz çalışanın sağ salim bulunmasıydı. *** Bir iktidarın işbaşına gelince ilk yaptığı işler sıralaması, kimliğini ortaya koyar. AKP’nin ilk yaptığı işlerden biri “Nereden buldun” yasasını kaldırıp “Nereden buldunsa buldun” uygulamasına geçmek oldu. Devamında, ne bulduysa satmaya girişti. 2004 yılında da maden yasasını değiştirip Türkiye’nin toprağını açık pazar haline getirdi. Sonraki yıllarda maden yasası ya da madenciliğin önünde engel olduğu düşünülen bütün yasalar adım adım değişti. Zeytin alanlarının da açılması gibi kimi adımlar toplumsal tepkinin yükselmesi üzerine durur gibi oldu ama kafalarına ne koydularsa yaptılar. Bugünkü tablo şu: Türkiye’nin 150 bin kilometrekarelik alanı maden sahası olarak ruhsatlandırıldı. Toplam yüzölçümümüzün yüzde 20’sine yakın. Türkiye’de faaliyet gösteren yabancı maden şirketi sayısı 150’yi geçti. Bu şirketlerin aldığı ihale sayısı 1000’i aştı. Şirketler yüzde 20 yerli ortak alıyor ama bu büyük ölçüde sembolik. Pek çok alanda olduğu gibi madencilikte kapitülasyonların geri geldiğini görmemek için iktidar nimetlerinden yararlanıyor olmak gerekir. İliç’teki maden işletmesi de yukarıda özetlediğimiz durumun sadece bir parçası. Başlangıçta doğanın tahrip olması, ağaçların kesilmesi yöre halkının tepkisine neden olurdu. Şirketler zamanla uyandılar, insanların yumuşak karnını fark ettiler. Yöre insanlarını gerekse de gerekmese de işçi olarak aldılar. Böylece tepkiyi büyük ölçüde azalttılar. O kadar azalttılar ki kimi talan yerlerine çevreciler gidince onların karşısına şirket yetkilileri değil, işe giren yöre insanları çıktı. *** İliç faciasının anımsattığı çok şey var. Bir efsane paylaşalım. Memleketin birinde kral servete, hazineye, altına, pırlantaya doymuyormuş. Ne getirirlerse “Fazlası yok mu” diyormuş. Sonunda bir sihirbaz bulmuşlar. Kralın tuttuğu her şey altına dönüşmeye başlamış. Kral buna çok sevinmiş. Tuttuğu her şey altın. Ağacı tutuyor, altın. Bardağı tutuyor, altın... Kral havalarda, sevinç içinde. Bir süre sonra susuyor! Çeşmeye uzanıyor, altın. Acıkıyor, ekmeğe uzanıyor, altın. İki gün sonra kral açlıktan, susuzluktan ölüyor! İlle de altın madeni diyenlerin tuttuğu altın olsun!",https://www.cumhuriyet.com.tr/yazarlar/mustafa-balbay/ve-toprak-ayaga-kalkti-2175466
Mustafa Balbay,AKP: Azgın Kapitalizmin Partisi,20 Şubat 2024 Salı,"Erzincan İliç’teki doğa cinayetiyle açığa çıkan gerçeklerin her biri ayrı yazı konusu. Bütün bunların temeline AKP’nin iktidara gelişindeki, getirilişindeki hedefleri koymak gerekir. AKP’nin 3 Kasım 2002’de başlayan iktidarına öncelikle rejime yönelik tehlikeler bağlamında yaklaşıldı. Elbette bunda gerçeklik payı vardı. AKP’nin küresel sermayeye her türlü garantiyi verdiği, 12 Eylül 1980 darbe yönetiminden sonra Turgut Özal’ın yapamadıklarını tamamlamaya söz verdiği gerçeği asıl olandı. Prof. Dr. Bilsay Kuruç’un değerlendirmesiyle AKP iktidarları döneminde Türkiye’ye 1 trilyon dolar girdi, Türkiye’den 3 trilyon dolar çıktı. Bunun özü Türkiye’nin 80 yıllık kazanımlarını satmak ya da kapatmaktı. Pek çok alıcı, “Üretime devam edeceğiz” sözü verip birkaç ay sonra demirbaşları sattı, arazileri betonlaştırdı. Satamadıklarını, “Hammadde yok” diye kapattılar. Bunların en acısı SSK’nin 2005’te kapatılan ilaç fabrikasıydı. İlaç tekelleri böyle istiyordu. *** Küresel sermayenin başlıca isteklerinden biri Türkiye’nin maden sahalarının çokuluslu şirketlere (ÇUŞ) açılmasıydı. 2004 yılında başlayan maden yasasını değiştirme süreci hiç bitmedi. ÇUŞ’lar mevcut yasalara uyacağına, yasalar onlara uyduruldu. Buna rağmen tatmin olmadılar. Verilen her ödünden sonra sıraya yenisini koydular. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ÇED raporunun açılımı şu: Çevresel Etki Değerlendirmesi. Başta İliç olmak üzere maden şirketleri açısından ÇED’in açılımı başka: Çalışmaları Etkilemeyecek Detaylar! 13 Şubat’ta toprağın ayağa kalkmasıyla ortaya çıkan cinayetle ilgili altı kişinin tutuklandığı bilgisi dışında ayrıntı yok. Bu kişilerin cinayetin hangi aşamasından sorumlu oldukları da belli değil. Asıl failler mi, azmettirenler mi, yardım ve yataklık edenler mi? Ulaşabildiğimiz bilgiler kadarıyla üçüncü şık önde. Bölgede görev yapmış bir yurttaşımızın değerlendirmesi şu: “Madenin çevreye yapacağı etkileri en iyi ruhsat sahipleri biliyor. Bunu azaltacak önlemlerle ilgili yerel halkın içinden bazılarını seçip şirketler kurdurdular, para verdiler. Güya yatırım yapıp zararı azaltacaklardı. Tutuklananların onlardan olduğu kanısına sahibim.” Resmi açıklama yapılmadığı için kesin kanaat ortaya koymayalım. Ancak bu olağanüstü gizlilik fısıltı gazetesinin tirajını arttırıyor! 30’a yakın her biri ötekinden zehirli madde için “evsel atık” diyebilen, köylülerin dava açmaması için para karşılığı iradelerini tutuklayabilen her şeyi yapar! *** Başlığa dönersek... AKP için her yöntem geçerli olduğundan şu propagandanın da alıcısı oldu: - Lozan’da madenleri işletmemizi yasaklayan maddeler vardı. 100 yıl dolunca kalkacak! Memleketi sömürgeleştirmenin bundan âlâ kılıfı olmaz. Ne demeli? Ülkeyi satan, gerekçesini hazırlar! AKP öncesindeki 80 yıl boyunca verilen madencilik ruhsatı sayısı 1200’ü bulmazken AKP döneminde 400 bine yaklaştı. Bu “ruhsat” değil “ruh sat”! Madencilik elbette bir ülkenin kalkınması için olmazsa olmaz alanlardan birisi. Ancak AKP’nin yaptığı yurt madenlerini işletmek değil, çevreye verdiği zararları dikkate almaksızın peşkeş çekmek! AKP’nin açılımını Azgın Kapitalizmin Partisi olarak yapmamızın nedeni de bu! Bir şüpheyi daha paylaşalım: Milyar dolarlar kazanan bir şirket birkaç yüz milyon liralık vergi borcunu sildirmiş midir, yoksa parayı vermiş de devlet kasasına girmemiş midir?",https://www.cumhuriyet.com.tr/yazarlar/mustafa-balbay/akp-azgin-kapitalizmin-partisi-2177337
Mustafa Balbay,İkinci yarı başlıyor!,14 Şubat 2024 Çarşamba,"Yerel seçim süreçleri kendi içinde ikiye ayrılır: Aday belirleme süreci... Adayların sahaya çıkışı ve devamında görecekleri kabul! 20 Şubat’ta bütün partiler adaylarını Yüksek Seçim Kurulu’na (YSK) bildirecekler. Bu anlamda son haftadayız. En çok konuşulan parti CHP. Bunda yadırganacak bir durum yok! İki bakımdan yok: 1- Her türlü eksiğine karşın, parti içi demokrasiyi işletme iddiasında olan başlıca parti. 2- Bu iddiasını bir türlü kurala, liyakate bağlayamamış bir parti. Her ikisini de yaşıyoruz. Bu tür durumlarda aklımıza Bernard Shaw’ın şu sözü geliyor: Demokrasi, yazılması kolay, oynanması zor bir oyundur. Yaşamın öteki alanlarına da uyarlanabilecek, hukukta kullanılan bir söz vardır: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Usul, esasın kapısıdır! Yanlış kapıyı açarsanız, yanlış yere çıkarsınız! CHP’de aday belirleme sürecinde öncelikle, parti kadrolarına, üyelerine ve kamuoyuna güven veren bir usul gerekliydi. Bir örnek verelim: Ankara Çankaya’da belediye meclisi adaylarının yarısı önseçimle belirlendi. 11 Şubat Pazar günü ATO salonunda sandıklar kuruldu. 10 bini aşkın parti üyesi 108 aday aday içinden 20 kişiyi seçti. Belediye meclisi üyeliği için kurulan sandık belediye başkan adaylığı için de kurulabilirdi. Bu seçimin CHP açısından, aday belirleme kuralları değişken ve belirsiz son seçim olmasını diliyoruz. Tencere çok sıcakken dokunmamak gerekir. O nedenle adayları ve aday belirleme yöntemlerini onaylamayan partililer, istifayı son seçenek olarak düşünmeli. Buna karşılık genel merkezin de yıllarca partiye değişik kademelerde hizmet etmiş, adı partiyle anılan kişilerin ayrılmasına kayıtsız kalması en çok kendilerine zarar verir. Genel merkezde yetki alanlar, bunun ömür boyu süreceğini, hatta artarak devam edeceğini düşünüyor. Yaklaşım böyle olunca partiden ayrılan güçlü isimler için umursamaz, hatta olumlayan bir tavır sergileniyor. Partinin belleği bakımından gençleşmiş genel merkezle ve yeni kuşaklarla da paylaşmış olalım; 1995 yılında anayasa profesörlüğü, dışişleri bakanlığı yapmış, Mümtaz Soysal, CHP’den istifa ettiğinde genel merkezde sevinç yaşanmıştı. Hatta “safralar atlıyor” diyen de çıkmıştı. Bir seçim sonra CHP barajın altında kaldı! CHP’de partiden istifa nedeniyle kopmaları önlemenin yanı sıra ruhen kopmaların da önüne geçmek gerekir. Bu konuda da verebileceğimiz örnekler var ama burada keselim. İkinci yarıya gelelim... AKP, çoktan seçim meydanlarına çıktı. Halka verebileceği tek şey olan korku ve endişeyi dozunu ayarlaya ayarlaya veriyor. CHP, kapalı salon toplantılarından nihayet dün açık salon toplantılarına geçebildi. İstanbul’daki aday tanıtım toplantısına doğal olarak Ekrem İmamoğlu damgasını vurdu. Adaylara bakınca, İmamoğlu’nun “Kadromu ben belirlerim” dediği anlaşılıyor. Yarın da İzmir’in aday tanıtımı var. Son anda bir değişiklik olmazsa 18 Şubat Pazar günü Ankara’da genel tanıtım yapılacak. AKP’nin propaganda yöntemini aktardık. CHP’nin bu yönteme cevap vermeye dayalı siyaseti bırakması, kendi gündeminin efendisi olması gerekli. Birinci sırada da AKP’nin unutturmaya çalıştığı madde olmalı: Ekonomi! Dün motorine yapılan yüzde 5’lik zam eldivenden merdivene her şeye zam demek!",https://www.cumhuriyet.com.tr/yazarlar/mustafa-balbay/ikinci-yari-basliyor-2175088
Mustafa Balbay,Şahsıma mektuplar (3) Ekonomi benim işim!,27 Ocak 2024 Cumartesi,"Yeryüzünden gökyüzüne kadar her alanda başarılarla dolu bir haftayı daha geride bıraktık. Ekonomideki bilgimiz ve yeni buluşlarımız sayesinde her şey yolunda gidiyor. Şunu övünerek söyleyebilirim ki dünyanın en büyük laboratuvarı bizde. 84 milyon üzerinde deneyler yapıyoruz, sonuçlarını dünya ile paylaşıyoruz. Örneğin iki yönlü zam deneyi yapıyoruz. Maaş ve ücrete usul usul zam yapıyoruz. Bunu az olduğunu söylediklerinde tüketim ürünlerine zam yapıyoruz. Zammın yanlış yerden cüzdana girdiğini görüp feryat edene, bir milim daha gelir zammı yapıyoruz. Dünyanın anlı şanlı yöneticileri kendilerinin böyle bir deneye cesaret edemeyeceğini, ederlerse toplumsal patlama olacağını söylüyorlar. Ben de hemen patlamayan toplum icadımı onlara anlatıyorum. Daha da şaşırıyorlar. Şaşırtmaya devam edeceğim. *** Ekonomi demek, haliyle matematik demek. Özgür efendi geçen gün benim matematik bilgime laf etmiş. Bilmiyor ki büyük rakamları ben yarattım, küçükleri de onların sağına kattım. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ben iki kere iki beş eder dersem, herkes onaylarmış. Elbette onaylar ama iki kere iki her zaman beş etmez ki. Bazen üç eder, bazen sekiz. Biz buna işlevsel sonuç diyoruz, hangisi işimize gelirse. Benim milletim bilir ki iki kere iki şahsım eder. Oradaki ederi de duruma göre belirleriz. Pek çok alanda benim geçmişte söylediklerimin tam tersini yaptığım konuları listelemişler, hoşuma gitti. Mesela; faiz yükselemez demişim, şimdi yükseltmişim. Ne demişler? Siyasette her şey halkın anladığı kadardır! Milletim benim yaptığım her şeyi doğru anlıyor, şahsımdan kaynaklanan sorunların çözümünün yine şahsım olduğunu biliyor. Bunu yolunmuş tavuk teorisi olarak bilimin hizmetine soktum. Bir tavuğun tüylerini yolduğunuz an üşümeye başlar. Çevrede şahsımdan başka kimse yoksa ısınmak için şahsıma sokulur. Dibimden de ayrılmaz. Bu deneyi tavuklar üzerinde uygulamak kolaydır, zor olan insanlar üzerinde uygulamaktır. Yol babam yol, sandıkta birinci ol! Muhalefet de buna şaşırıp saçını başını yoluyor! Şahsım milletimi soyup soğana çeviriyor, milletim çözümü benden bekliyor, birlik ve beraberlik duygusu içinde etrafımda toplanıyorsa, üç dalda Nobel ödülü almam gerekir. Barış, bilim, ekonomi! Bunlar için önce aday gösterilmek gerekiyormuş, sonra belki ödül veriyorlarmış. Ben aday maday olmam dedim, şak diye ilan edersiniz! Şaşırıp kaldılar, ilk defa böyle bir istekle karşılaşmışlar. *** Ekonomide nas döneminden sonra yas-tas sistemi getirdim. Ucundan zam yaparım, sonra ne kadar ağlıyorlar bakarım. Ne kadar yas varsa tas o kadar dolar! Geçmişte iki ayyaştan biri, “Ben sizi ekmeksiz bıraktım ama babasız bırakmadım” demiş. Geç bunları... Ben de enflasyona ezdirdim ama uzayda gezdirdim! Şahsımname yağmuruna tutulduk bu günlerde. Her kesimden şahsıma ilişkin tabletler alıyorum. İşte benim milletimden biri... Zammı almış, ne güzel şahsımname yazmış: Emekliye zammı yaptık, alıyor taksit taksit payını Milletim çeyrek simitle yudum yudum içsin çayını. Bizi sadece dünya değiiil, bütün kâinat kıskanıyor Sıkı durun, ilan edeceğim pek yakında Türk uzayını!",https://www.cumhuriyet.com.tr/yazarlar/mustafa-balbay/sahsima-mektuplar-3-ekonomi-benim-isim-2168375
Mustafa Balbay,1994 ruhundan 2024’e!,13 Şubat 2024 Salı,"Yeniden Refah Partisi’nin (YRP) aday tanıtım toplantısında konuşan genel başkan Fatih Erbakan, 1994 ruhunun yeniden canlanacağını vurguladı. 30 yıl önceki yerel seçimlerde, Necmettin Erbakan liderliğindeki Refah Partisi (RP) 15 büyükşehir belediyesinden altısını; Ankara, İstanbul, Konya, Kayseri, Diyarbakır ve Erzurum’u almış, bir sonraki genel seçimlerde birinci olmuş ve hayli hareketli 1990’lı yıllar yaşanmıştı. 1994 sonuçları bütün partiler için güncel. 1990’lı yıllarda merkez sağ ve merkez sol 12 Eylül 1980 faşizminin açtığı derin yaraları kapatamadı. Merkez sağda ANAP ve DYP birbirine vura vura eridi. Merkez solda SHP, DSP ve CHP yıllarca birlik tartışması yaptı. Bu kısır döngüden önce RP öne çıktı, sonra 2000’li yılların iktidarı olarak AKP. Fatih Erbakan, yeniden bir Refah Partisi yükseltebilir mi? YRP Genel Başkan Yardımcısı Prof. Dr. Doğan Aydal’a bu soruyu yönelttim. Yanıtı şu oldu: “Tayyip Erdoğan’ı çıkarın AK Parti’den geriye bir şey kalmaz. Bu dönem bitiyor. Biz, sonrasındaki iktidara talibiz. Tabanımız kesinlikle AK Parti ile herhangi bir işbirliği içinde olmamızı istemiyor. Hızla büyüyoruz, yakın gelecekte daha çok konuşulacağız.” Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsanlar gibi partiler de hedefleri kadar büyüktür. Görünen o ki YRP, DEVA Partisi’nin ve Gelecek Partisi’nin yapamadığını yapmayı, AKP’ye oy verenleri kendisine çekmeyi hedefliyor. Fatih Erbakan’ın hedeflediği 94 ruhunun aynı zamanda Erdoğan’ı da doğurduğunu unutmamak gerek. 2024’te nasıl bir ruh oluşur? 2024, 2028’in kapısı olacak. Yerel seçimlerin sonuçları ne olursa olsun daha farklı bir siyasi iklim oluşacak. AKP, Meclis’te oluşan sağ yelpazeye dayanarak yeni bir anayasa tartışması başlatacak. Başarılı olup olmaması önemli değil, bir adım daha ileri gitsin ve ekonomi öne çıkmasın yeter. Zira 1 Nisan’dan itibaren mevsim bahar, ekonomi buhar! AKP iktidarları döneminde her seçim bir iktidar değişikliği beklentisini de beraberinde getirdi. 22 Temmuz 2007 seçimlerinde beklenti tersine döndü, AKP yüzde 13 oy artırdı. Bu seçime giderken bir önceki seçimde CHP milletvekili olarak Meclis’e giren Zülfü Livaneli, Prof. Dr. Yaşar Nuri Öztürk, Kemal Derviş ağır gerekçelerle CHP’den ayrıldılar. Önceki gün birinci ölüm yıldönümünde andığımız Deniz Baykal, 1 Mart Tezkeresi’nin reddedilmesindeki rolüyle Türkiye’ye büyük bir yarar sağladı ama CHP’yi iktidar seçeneği olarak büyütemedi. 2011 seçimlerine Kemal Kılıçdaroğlu’nun estirdiği rüzgârla girildi, değişim yine gelmedi. 7 Haziran 2015 seçimlerinde değişim beklentisi daha da büyüdü. AKP, tek başına iktidar gücünü yitirdi. Ancak tarihimizde ilk kez düşen iktidar, seçim sonuçlarını beğenmedi. “Halk hatasını düzeltecek” dedi, seçim yenilendi. 1 Kasım’da AKP yeniden tek başına iktidar oldu. 2018 ve 2023 seçimlerinde sistem değişti ama AKP Meclis’te tek başına salt çoğunluğu yitirdi. Bugün AKP, halka umut verme gücünü de yitirdi. Bu süreçlerin her biri ayrı yazı konusu. Gelinen noktada CHP’nin 2024’ten bir iktidar değişimi ruhu yaratması gerekirken kendi içinde değişimi oturtamadığı görülüyor. Şu aşamada zamanın ruhu kimseyi çağırmıyor!",https://www.cumhuriyet.com.tr/yazarlar/mustafa-balbay/1994-ruhundan-2024e-2174665
Mustafa Balbay,100. yıl ruhu!,30 Ocak 2024 Salı,"Adalet ve Demokrasi Haftası kapsamında altı günde sekiz etkinliğe konuşmacı olarak katıldık. Uğur Mumcu, Muammer Aksoy, Ahmet Taner Kışlalı, Sabahattin Ali, Abdi İpekçi, Necip Hablemitoğlu, Çetin Emeç, Bahriye Üçok ve öldürülen onlarca aydını andık, anlattık. Zaman zaman Uğur Mumcu’nun kara mizahını paylaşıp gülümsedik. Ölümü göze alış günlerini anlatıp hüzünlendik. Soru yanıt bölümlerinde ise neredeyse arasına kopya kâğıdı konulmuş gibi ilk sorulardan biri hep şu oldu: - Ne yapmalı? Nasıl yapmalı? Bu iktidardan nasıl kurtulmalı? Sorunun yanıtından yeni sorular çıkınca, salı günü Cumhuriyet’te yazılı yanıt vereceğimizi söyledim. 14 Mayıs 1950 seçimlerinden bir hafta önce Demokrat Parti’nin yükselişini gören gazeteciler Celal Bayar’a soruyor: - İktidara gelirseniz Cumhuriyet Devrimleri ile ilgili nasıl bir tutum takınacaksınız? Bayar çok kısa yanıt veriyor: “Millete mal olmuş olanlara dokunmayacağız!” Bütün mesele bu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyetin bütün değerlerini millete mal etmek. Bu önemli ölçüde başarıldı. O yüzden sık sık dışa vurmalarına karşın kafalarındaki iktidarı tam olarak kuramıyorlar. Cumhuriyetin kurumları büyük yaralar aldı. Kimileri ortadan kalktı. Ama Atatürk’ü ve devrimlerini milletin gönlünden çıkaramadılar. 3 Kasım 2002’den bu yana AKP iktidarları döneminde toplum iki kez büyük bir kitlesel duruş gösterdi. 2007 Cumhuriyet Mitingleri ve 2013 Gezi Direnişi. Sesi bütün dünyadan işitilen milyonların katıldığı Cumhuriyet Mitinglerinde bir kişinin burnu kanamadı. İktidar, tamamen barışçıl, insanların nasıl bir Türkiye’de yaşamak istediğini ortaya koyan mitinglerden terör örgütleri icat etti. Hem yükselen toplumsal muhalefeti durdurmak hem toplumu korkutup bir daha böylesi buluşmaların düzenlenmesini engellemek istediler. Bir süre başarılı oldular ama toplum yeniden derlenip toparlandı. 2013’te Gezi Direnişi yükseldi. 13 Aralık 2012’de Silivri’de hafta içi bir zemheri ayazında on binlerce kişi korku duvarını yıkıp “adalet” diye haykırdı. Benzer bir buluşma 8 Nisan 2013’te oldu. Ardından mayıs sonunda Gezi başladı. Bu da tamamen barışçıl, içinden siyasi lider çıkarma hedefi olmayan, barış içinde laik, demokratik ve hukuk devletinde yaşama hedefini gece gündüz Türkiye’nin her yerinde haykıran bir toplumsal duruştu. İktidar buradan da terör faaliyeti çıkardı. Çıkarmaya devam ediyor! Her iki büyük buluşma meydanları doldurdu ama sandıkları iktidarı değiştirecek ölçüde doldurmadı! Gezi’den 10 yıl sonra bu kez Cumhuriyetin 100. yılı toplumsal buluşma zemini oldu. 29 Ekim 2023’te Anıtkabir’i 1 milyon 282 bin 425 kişi ziyaret etti. Bütün zamanların rekoru kırıldı. Millet en büyük toplumda yerinin neresi olduğunu bir kez daha gösterdi. 14-28 Mayıs 2023 seçimlerinin ardından 29 Ekim 2023 yeni bir silkelenişin başlangıcı oldu. Yeni bir yeniden başlangıcın adı “100. yıl ruhu” neden olmasın? Bizim toplumumuz umutperesttir! Ancak bunca yaşadıklarımızdan sonra umudun içini çok iyi doldurmak, 100. yılı bitmeyecek bir süreç olarak başlatmak gerekiyor. Ana hedef milletin içinde çoğalmak ve sandıkları doldurmak olmalı... Bıkmadan usanmadan halka anlatmalı... Bu mücadelenin kurumları gücünü birleştirmeli, her biri kendi toplanma yerinin dışına çıkmalı... Akıl yenilmez! Hep çıkış yolu arar. Muhalefet hedefli değil, iktidar hedefli... Sözle, eylemle örülü büyük bir 100. yıl hareketi!",https://www.cumhuriyet.com.tr/yazarlar/mustafa-balbay/100-yil-ruhu-2169402
Mustafa Balbay,Aldatma ve Korkutma Partisi!,01 Şubat 2024 Perşembe,"Yerel seçimlere iki aydan kısa bir süre kala açılımını Aldatma ve Korkutma Partisi başta olmak üzere pek çok şekilde yapabileceğimiz AKP, o geleneksel politikasını yine devreye soktu. Seçim sürecinde ekonomi konuşulmasın da ne konuşulursa konuşulsun! Yine benzer bir süreçteyiz. Can Atalay’ın milletvekilliğinin hukuksuz biçimde düşürülmesi doğal olarak gündemin ilk sırasına oturdu. Atalay’ın avukatları dördüncü kez Anayasa Mahkemesi’ne (AYM) başvuracaklar. Anayasanın hiçe sayılması anlamına gelen bu Meclis darbesini kabul etmemek, alışmamak gerekiyor. Atalay, milletin oylarıyla seçildi, Meclis’in oylarıyla düşürüldü! Anayasa Mahkemesi, “Atalay milletvekilidir” dedi. Meclis, “Değildir, teröristtir” dedi! Ortada yargı kurumları arasındaki çatışmadan kaynaklanan bir karmaşa yok, AYM kararlarına uyulmamasından kaynaklanan bir hukuksuzluk var! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidar ve ortakları Can Atalay kararına gösterilen tepkiye karşılık da tehdit savuruyor: -Sonuçlarına katlanırsınız! Anayasayı katlamışlar rafa koymuşlar, buna itiraz edeni de katlayacaklarını söylüyorlar. Anadolu diliyle söylemek gerekirse, hem dövmek hem ağlamasını yasaklamak gibi bir şey! Başta vurguladık: Ana stratejileri ekonomiyi unutturacak her şeyi yapmak. Bu bağlamda bir yandan Can Atalay üzerinden dayatılan anayasasızlaştırmaya itiraz ederken bir yandan da ana ekonomiyi gündemde tutmak gerekiyor. İşin aldatma ve korkutma boyutuyla devam edelim. Bir süredir, “Şeriat isteriz”, “Yaşasın hilafet” sloganlı gösteriler yapılıyor. Ortak özellikleri özel koruma altında yapılıyor olması! Güvenlik güçleri göstericilerin başına bir şey gelmesin diye özel önlemler alıyor! Bu toplum o sloganları aştı. Bu toplum Cumhuriyet Devrimlerinin büyük bölümünü içselleştirdi. Ancak Cumhuriyetin kurum ve kuruluşlarının içi boşaltıldı. Bu boşaltmanın yerine koymak istediklerini topluma kabul ettiremiyorlar. Ancak bunlar toplumun önemli bir kesimini korkutuyor, ürkütüyor. Bu da iktidara yetiyor! 3 Mart 2024 hilafetin kaldırılışının yıldönümü. O güne dek bu yöndeki eylemlerin doz ayarını yükseltebilirler! Buna Meclis’ten de sesler eklenmesini sağlayabilirler. Gerçek gündemin yani ekonominin boyutları artık TÜİK verileriyle bile örtülemiyor. TÜİK’in açıkladığı verilere göre gelir uçurumundaki genel durum şu: Geliri en yüksek olan ilk yüzde 20, milli gelirin yüzde 50’sini alıyor. Geliri en düşük yüzde 20, milli gelirin 20’de birini, yani yüzde 5’ini alıyor! Bu büyük uçurum ancak toplumun açlık direnci yükseltilerek ikinci plana itilebilir! *** İşte bu tabloda CHP’nin işi bir yanıyla çok kolay, bir yanıyla çok zor! Memleketin durumuna bakan şunu söyler: -Böyle bir ülkede muhalefetin seçimi kazanmaması için çok çaba harcaması gerekir! Ancak öncelik sıralamasını iktidar yapıyorsa toplumun tercihleri de ona göre şekilleniyor. Her şey bir yana 14-28 Mayıs’ın öncesiyle sonrası arasında bile uçurum var. Bu uçurumu toplumun anlayacağı dilden gündemde tutmak gerekiyor. Muhalefetin birbirine düşürülmesi yine aldatma ve kandırma planının bir parçası olarak işliyor. 14 Mayıs öncesi, “Bir oy Meral’e bir oy Kemal’e” diyenler şimdi CHP’ye AKP söylemiyle saldırıyorlar. Yakın geçmişe kadar Başak Demirtaş’a hakaret edenler şimdi, “Başak Hanım” diyorlar.",https://www.cumhuriyet.com.tr/yazarlar/mustafa-balbay/aldatma-ve-korkutma-partisi-2170216
Mustafa Balbay,CHP’de sancı: Başarıya mı kurultaya mı?,07 Şubat 2024 Çarşamba,"Partilerin yerel seçimlerde adaylarını belirleyip Yüksek Seçim Kurulu’na vermeleri için son tarih 20 Şubat Salı. AKP’nin Yeniden Refah Partisi (YRP) ile sürdürdüğü pazarlık için son günlere gelindi. DEM Partisi’nin izleyeceği yol şu aşamada çatallı görünüyor. Adayları en çok tartışılan parti CHP. Bunu yadırgamamak gerekir. Zira CHP, öteki partiler gibi “Ben yaptım oldu” yöntemiyle, bütün tartışmalara kapalı bir süreç izleyemez. İzleyemez ama bu da özerk güç odaklarının belirmesine, adaylaşma aşamalarının karmaşık hale gelmesine evrilemez. Evrilmemeli! Eğer CHP parti içi demokrasiyi sağlıklı işletmezse bunu hiç yapmayan partiler derler ki: - Tamam biz kapalı kapılar ardında, merkezi yöntemle aday belirliyoruz ama CHP’ninki çok mu farklı? *** Değişim söylemlerinin bayrağında yazını başlıca söz şuydu: Önseçim! Elbette önseçim de çok sağlıklı sonuçlar vermeyebiliyor. Ancak en kötü önseçim bile en iyi merkez listesinden iyidir. Zira seçimde olumsuzluk olduğunda parti tabanı da kendisini sorgular. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önseçim için zaman yok diye merkezi karar verip onlarca belediye meclis üyeliği için önseçim yapmak, kendini yalanlamak oluyor. Bir kişi için sandık koymaya zaman yoksa 40 kişi için nasıl var? 12 Eylül 1980’den önce sadece CHP’de değil, bütün partilerde önseçim olduğunu anımsatalım. Değişimin en temel göstergesi yerine gelmeyince şu soru akla geliyor: - Değişim çalındı mı? Daha nazik soralım: - Tabanın değişim duygusu kullanıldı mı? Yer yer toplumun, parti tabanın vicdanında oturmayan adayların merkezi olarak atanması, tartışma konusu. Yıldız’da özel büro tutarak yıldız olunmaz. Tabanda, toplumda heyecan yaratan adaylar, hedefler üreterek olunur! MYK’nin içinde ve dışındaki ayrı MYK’ciklerden koro çıkmaz, kaos çıkar! Tablo böyle olunca önceki genel başkan Kemal Kılıçdaroğlu’nun Mustafa Kemal Mahallesi’ndeki ofisi ayrı bir çekim ve ilgi merkezi oluyor. Ofisin günlük ziyaretçi sayısı ortalama 70-80! Kılıçdaroğlu, “Bir bilen mi, bir bilenen mi” ikileminde elbet birinciyi tercih edecektir. Ya kendisine yakınlığıyla bilinenler, bilenenler? Türkiye’nin kalbi Ankara, Ankara’nın merkezi Çankaya. Burada Bekir Ödemiş’ten Tezcan Karakuş Candan’a, Necati Yılmaz’dan Ali Haydar Hakverdi’ye kadar 25 aday adayı varken, mevcut başkan Alper Taşdelen’in kabulü yüzde 70’i bulurken, hiç başvuru yapmayan bir kişi atanırsa bu nasıl anlatılabilir? Tek isteğimiz aklıselim... Biz burada keselim! *** CHP’de seçim döneminin iki kanadı olur: Seçimde başarıya hazırlananlar, seçim sonrasına hazırlananlar! Hangi tarafın ağırlıklı olacağını genel merkezin performansı, vereceği güven, yaratacağı heyecan ve sonuç belirler. Seçim süreci de iki yarıdan oluşur. İlk yarı adayları belirleme, ikinci yarı adayların ve partinin sahaya çıkışı. Aday belirleme sürecindeki kimi sancılar, son düzenlemelerle ve iyi seçim kampanyasıyla aşılabilir. Beklentimiz bu... 2024, 2028’in kapısıdır. Eğer beklenen başarı gelmezse yeniden içe dönüş başlar. Köprüden önce son çıkış diye bir şey yoktur. Mutlak bir çıkış bulunur. Bütün mesele, Cumhuriyetin kurumlarını ve kurallarını yeniden inşa sürecine daha fazla zarar görmeden başlanması!",https://www.cumhuriyet.com.tr/yazarlar/mustafa-balbay/chpde-sanci-basariya-mi-kurultaya-mi-2172465
Mustafa Balbay,Gezeravcı’nın düşündürdükleri!,25 Ocak 2024 Perşembe,"FETÖ’zede askeri pilot Alper Gezeravcı’nın uzay yolculuğu değişik boyutlarıyla tartışılıyor. Önce, son sözümüzü söyleyelim: Sonuç olarak bir yurttaşımızın astronot olarak uzaya gitmesi iyidir. Bu aşamayla birlikte tartışılması gereken Türkiye’nin ne ölçüde bilim toplumu olduğu, özgürce bilimsel eğitimin yapılıp yapılamadığı, bütçeden bilime ayrılan payın ne kadar olduğu sorularını sormaktır; bu soruların yanıtları ışığında gerçekleri ortaya koymak ve çözüm aramaktır. Buna koşut olarak Ar-Ge çalışmalarına verilen önemi sorgulamaktır! Yukarıdaki soruların yanıtları aslında hemen her gün Milli Eğitim Bakanlığı merkezli haberlerde veriliyor! *** Konu daha çok yazı kaldıracak. İki durumla devam edelim: Gezeravcı’nın FETÖ zedeliği ve tarihimizde uzay araştırmaları... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamuoyunda paylaşılan ve Gezeravcı’nın avukatının verdiği kısıtlı bilgilere göre Alper Bey 2012’de kumpas davaları kapsamında Hava Kuvvetleri’nden atılıyor; uzaya çıkmaktan çok daha zor olan hukuka ulaşma ve haklı çıkma mücadeleleri sonunda 2020 yılında yeniden çok sevdiği kurumuna dönebiliyor. FETÖ’nün ele geçirmeyi en çok istediği kurumların başında Hava Kuvvetleri geliyordu. Mağdurlarından dinlediğimiz süreci paylaşalım: Pilotlar her yıl sağlık kontrolünden geçiyor. FETÖ bu sağlık kurulunu ele geçirmiş. Diyelim ki bir pilot FETÖ’cü olmayı kabul etmedi. Ona sağlığının şu an iyi olduğu ama önerdikleri ilacı almazsa seneye uçamayacağı söyleniyor. O ilaç uçuş sağlığını bozan içeriğe sahip! Sonraki yıl gerçekten sağlığı bozuluyor ve ordudan uzaklaştırılıyor! Tarihe gidersek... Bu topraklarda 16. yüzyılda ciddi ölçekli uzay çalışması başladı. 1570’lerde dönemin bilim insanı Takiyüddin İstanbul’da bir rasathane kurdu. Teleskopun işlevine yakın alet icat etti. Beş yıllık sürede başta takvimleme olmak üzere pek çok alanda çalışma yaptı. O sırada olumsuz seyreden kimi olaylar şeyhülislama şöyle yansıdı: - Gökyüzünü araştırmak uğursuzluk getirdi. Şeyhülislam padişaha gidip bu yönde fetva verdi. Rasathane 1580’de bir gecede yerle bir edildi. Osmanlı’da yeni uzay çalışmaları ancak 300 yıl sonra başladı. Yeni bir rasathane kuruldu. O da 1909’da, 31 Mart gerici ayaklanmasında İstanbul’a yedi gün süreyle hâkim olan isyancılar tarafından “Şeriat isteriz” söylemleriyle yerle bir edildi. Bugüne gelirsek... Dünya ölçeğinde 10 bin kadar büyük buluş var. Bunlardan hiçbirinde İslam ülkelerinin imzası yok. Türkiye, Cumhuriyetle birlikte eğitimin bilimselleşmesi yolunda reformlar yaptı. Cumhuriyetin ilk yıllarında dönemin gelişmiş ülkelerine gönderilen gençlerin tümü geri döndü; bilgilerini, birikimlerini bu ülkeye verdi. Bugün ise gidenler dönmediği gibi kalanların da ilk hedefi yurtdışı. İletişim başta olmak üzere hemen her alandaki ileri teknoloji ürünlerini gelirimize göre pahalı ithal ediyoruz. Zira o ürünün fiyatına Ar-Ge payı da ekleniyor. Yani üreten ülkenin yeni araştırmalar yapması için maddi destekte bulunuyoruz! *** Bütün bunları bir kez daha gündeme getirme fırsatı verdiği için Gezeravcı’ya teşekkür ediyoruz. Bilim toplumu olmadan bu tür adımlar sembolik, göstermelik bir propaganda malzemesi olarak kalır! Uzayda ilk Atatürk’ün “İstikbal göklerdedir” sözünü dile getirdi. Gel de Atatürk’ün şu iki sözünü de bunun altına ekleme: “Hayatta en hakiki mürşit ilimdir.” “Benim manevi mirasım akıl ve bilimdir.” Gezeravcı’nın sağ salim dönmesini, ayağına göktaşı değmemesini diliyoruz. Eminim dönüşte bize öteki astronotlarla diyaloglarını, dünyanın bilimde nerelere geldiğini paylaşacaktır. Son sözümüz büyük eğitimci Hasan Âli Yücel’den olsun: “Ülkeler bir kişinin dev adımlarıyla değil, milyonların küçük adımlarıyla gelişir.”",https://www.cumhuriyet.com.tr/yazarlar/mustafa-balbay/gezeravcinin-dusundurdukleri-2167548
Mustafa Balbay,Şahsıma mektuplar (4) Diplomasi diploma istemez!,03 Şubat 2024 Cumartesi,"En rahat ettiğim, en kolay kararlar verdiğim alan diplomasi! Ne yaparsan yap siyaset üretmiş oluyorsun. Muhalefet de bir şey diyemiyor. Eleştirdiği an demeci yapıştırıyorum, “Siz dış güçlerin adamısınız” diyorum. İşin sırrını kısa sürede çözdüm; bütün mesele güvenilmez olacaksın. Ne karar vereceklerini bilemeyecekler. O yüzden de sana karşı hazırlık yapamayacaklar. Karşında şaşkın ördek gibi apışıp kalacaklar, afallayacaklar. Lafın başıyla sonunu farklı getireceksin ki derin diplomasi olsun. Karşındakilere it bilmez bağlaması çalacaksın. Derin diplomasinin yanında bir de hızlı diplomasi var ki tam bana göre. 180 derece dönmek ne demek, aynı anda 180 derece farklı durumda olabilmek lazım. *** İlk değiştirdiğim tanımlardan biri, “sözünün eri” oldu. Ne demek sözünün eri? Er miyiz lan biz? Biz sözümüzün patronuyuz. Söz de sermaye gibi bir şey; istediğin gibi kullanırsın. Mesela benim bütçemi nasıl kullanacağıma kim karar verir? Şahsım! Verdiğim sözlerin sahibi kim? Şahsım! Devlet kimin? Şahsımın! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol O zaman istediğim gibi söz üretip harcarım. İşte burada tarihe kayıt düşüyorum: “Miçotakis diye biri benim için yoktur” dedim. Sonra gidip sarıldım. Demek ki varmış! “Sisi ile asla barışmam” dedim. Önümüzdeki günlerde gidip sarılacağım. Demek ki barışılıyormuş! “Kaşıkçı dosyasını asla Suudlara vermem” dedim. Toplayıp verdim. Demek ki veriliyormuş. Bütün bunlar ne anlama geliyor? Her şey değişebilir. Değişmeyen tek şey şahsımdır, değişimdir! İsrail’le de limanda ticaret, mikrofonda lanet siyaseti izliyorum. Bununla neyi kanıtlıyorum? Lanet ticarete mani değildir! Geçmişte ne dedim? “Van minüt” dedim. Her şeyi özetledim. Bu ne demek? Her şey bir dakikada değişebilir demek. Tabii anlayana! Beni en iyi İsrail anlıyor! Öyle bir laf edeceksin ki içeriden bakınca kafa tuttuğunu düşünecekler, dışarıdan bakınca çanak tuttuğunu! Bunlar diplomasinin incelikleri. Benden sonrakiler de şahsıma telifini ödemek kaydıyla kullanabilir. İcat ettiğim bir başka söz de şu oldu: Yurtta karış, dünyada karış! Bu karış sözcüğü çok diplomatik! Her şeye karışmaktan her şeyi karıştırmaya kadar her anlama geliyor. Maşallah karıştırmadığımız komşu kalmadı! *** Memlekette sığınmacı tutmak işini de çok tuttum. Geçmişte, “Yurtdışından halk ithal edecek halimiz yok. Ne yapacaksak bu milletle” diye bir söz varmış. İşte bunu da bozdum. Halk da ithal ettik. Böylece bir yandan Avrupa’yı ürkütüyorum, “Bakın bunları üstünüze salarım, parasını verin salmayayım” diyorum. Bir yandan da şahsıma ait milleti korkutuyorum, “Tepemi attırmayın, sizin yerinize onları seçmen yaparım” diyorum. Tarihte Dede Korkut vardı, şimdi Şahsım Korkut! O benim kadar bilgilendirici hikâyeler yazamamış ama olsun. Tarihteki yerini aldığı için dokunmadım. En çok diplomat olmak için onca üniversite, yüksek lisans, bilmem ne okuyanlara gülüyorum. Yavvv bu işin diploma ile ne alakası var. Hele yabancı dil şart diyenler yok mu! En çok onlara gülüyorum. Dünyanın onca ülkesine gittim. Beni doğru dürüst anlayan çok az çıktı. Demek ki dil bilmeleri işe yaramıyor. “Vin-vin”i de ben buldum. Baktın olmadı, vınnn!",https://www.cumhuriyet.com.tr/yazarlar/mustafa-balbay/sahsima-mektuplar-4-diplomasi-diploma-istemez-2171062
Mustafa Balbay,Meclis’in Meclis’e darbesi,31 Ocak 2024 Çarşamba,"Bu da oldu. Meclis, Meclis iradesine darbe indirdi. AKP, TİP Hatay Milletvekili Şerafettin Can Atalay’ın milletvekilliğinin düşürülmesini Meclis gündemine getirdi. Meclis’i yöneten Bekir Bozdağ da bunu oturup açılır açılmaz gündeme aldı ve oylattı. Açık-kapalı yapılan oturumlarda AKP’lilerin yaptığı konuşmalar darbe bildirisi gibiydi. Bu adım, “Meclis iradesinin üzerinde başka bir irade yoktur” sözünün ortadan kaldırılmasıdır. Bu adım, halkın oylarıyla milletvekili seçilmiş bir kişinin yargı içinde de tartışmalara neden olan bir kararla siyaset yapma hakkının elinden alınmasıdır. Bu adım, demokrasi tarihimizin giderilmesi mümkün olmayan en ağır travmalarından birisidir. Atalay’ın 14 Mayıs’ta milletvekili seçilip mazbatasını almasından sonra zaman geçirilmeksizin tahliye edilmesi gerekiyordu. Bırakalım önceki yılları AKP iktidarları dönemindeki uygulama da böyle. Prosedür uzuyor ama sonunda Anayasa Mahkemesi (AYM) kararıyla da olsa milletvekili seçilen bir kişi tutukluysa özgürlüğüne kavuşup Meclis sıralarındaki yerini alıyordu. Bu satırların yazarının da aralarında olduğu pek çok örnek var. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atalay davası daha farklı seyretti. Olay, siyasi iktidarın, daha net ifadeyle Saray iradesinin her şeyin üzerine çıkmasıyla sonuçlandı. Dün demokrasi tarihimiz açısından kara bir gündü. Atalay’ın milletvekilliğinin düşürülmesine ilişkin oylamanın dün yapılacağını duyuran AKP milletvekili Leyla Şahin Usta oldu. Usta’nın onca hak mücadelelerinin ardından hukuku ve Meclis iradesini hiçe sayan bir adımın duyurucusu olması bir başka acı durum. AYM 25 Ekim 2023’te Atalay’ın hak ihlaline uğradığına hükmetti. Bu kararın ardından Atalay’ın saatler içinde özgürlüğüne kavuşması gerekirdi. Ne yazık ki AYM’nin karşısına Yargıtay kondu. 8 Kasım’da Yargıtay 3. Ceza Dairesi, AYM’nin üzerine çıktı. Yargıtay’a göre Atalay’ın milletvekilliği zaten düşmüştü. Yargının tepesindeki tabloya bakın. AYM’ye göre, Atalay milletvekiliydi, derhal Meclis’teki yerini almalıydı. Yargıtay’a göre, Atalay hüküm giymiş bir teröristti, hapiste kalmaya devam etmeliydi. Saray ve yardımcısının AYM’yi tanımamaya karar vermesinin ardından Yargıtay bir adım daha ileri gitti ve AYM üyeleri hakkında suç duyurusunda bulundu. Dün de TBMM Başkanı Numan Kurtulmuş’un yurtdışında olduğu bir zaman diliminde Yargıtay kararı okundu. Durmuş bir saat bile günde iki kez doğruyu gösterir. Ayarı bozulmuş bir saatin ise ne zaman neyi göstereceği belli olmaz. Türkiye böyle bir ülke haline geldi. Türkiye’de çok ağır darbe dönemleri olmuştur. Hukukun ağır yara aldığı dönemler olmuştur. Hukukun silah olarak kullanıldığı dönemler olmuştur. Ancak hukuk mücadelesi veren yiğit insanlar da olmuştur. Boyun eğmeyen, sonuna kadar direnenler de olmuştur. Bu kararın halkın vicdanında yeri yoktur. Gün gelecek Meclis katında da yargı katında da yeri olmayacak. Gün gelecek, Atalay’ın milletvekilliği hakkı teslim edilecek. Gün gelecek, Atalay’ın bu süreçte uğradığı bütün maddi ve manevi zararlar karşılanacak. Dün, TBMM TBMM’ye darbe yaptı. Dün, TBMM anayasaya darbe yaptı. Dün, TBMM milli iradeye karşı darbe yaptı. Sorarız: Hangi darbe yapanın yanına kâr kaldı?",https://www.cumhuriyet.com.tr/yazarlar/mustafa-balbay/meclisin-meclise-darbesi-2169854
Mustafa Balbay,Şahsıma mektuplar (5) Hak isteyeni haklarım!,10 Şubat 2024 Cumartesi,"Başarılı uygulamalarımın en başarılısı devlet kurumları arasındaki uyumu sona erdirip son sözün Saray’da söyleneceği bir düzensizlik kurmak oldu. Bunun en iyi meyvelerini yargıda alıyorum. Kontrollü kaos ortamı yarattım. Yol haritam açık ve net: Her şeyi belirsiz hale getir, belirleyici ol! Seri üretime bağladığımız terörist imalatının son örneği Can Atalay olayında da her şey öngördüğümüz gibi gidiyor. Anayasa Mahkemesi “hukukça” diye yabancı bir dil kullanıyor ama olsun, biz yok saydığımız için varlığının anlamı olmuyor. Yerel seçimler sürecinde “ekonomi dışında her şeyin konuşulması” ilkesi çerçevesinde milletin anayasadan da bıkmasını sağlamak üzereyiz. Sonrasında “Mademki millet bu anayasanın sorunlu hale geldiğini düşünüyor. Yenisini yapalım” diye bir hamle daha düşünüyoruz. *** Anayasada, yasalarda sakatlık bir değil ki! Hangisini düzelteceğime şaşırıyorum. Tutturmuşlar, “masumiyeti karinesi”! Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ulan cibiliyetsizler, bunun ne anlama geldiğini biz bilmiyor muyuz? Önce şu ilke yerleşecek: Herkes bize mahkûmdur, bize mahkûm olmadığını düşünen terörden hüküm giyer, mahkûm olur! Bunu “mahkûmiyet karinesi” olarak kayda geçirdik. Anayasada ne yazarsa yazsın, gerçek budur. Meclis istediğim hızda çalışmıyor. Diyorum ki aynı konuda 4-5 kanun çıkarın. Ne zaman hangisi işimize gelirse onu kullanırız. Ne demiş atalarımız? Yok kanun, yap kanun! Yüksek yargı organlarının üstünde bir organ daha kurdum: Saraytay! Herkes kendini buraya göre ayarlıyor! Kanunlar her bakımdan önemli. Halkı kin ve nefretle beslemek, ekmekle beslemekten daha kolay. Düşman üreteceksin, onu hain ilan edeceksin, yaptığı her şeyin terör faaliyeti olduğunu kanunlara dayanarak kanıtlayacaksın... Sonra kin ve nefret diline yeni sözcükler ekleyip piyasaya süreceksin! Bazen üretim hataları oluyor, yeterince kin ve nefret üremiyor ama o zaman da “korku”yu devreye sokuyorum. Ver korkuyu, al oyu! İstanbul adliyesi’nin koridorlarında “Yaşasın şeriat” diye slogan atanların başına bir şey gelmesin diye özel güvenlik ciddi önlemler aldı. Tabii millet korktu, “Adliyede böyleyse...” diye düşünüp tedirgin oldu. Sonra adliye girişine teröristlerin giriş yapması, işi daha karmaşık hale getirdi. Olaya CHP’yi bulaştırıp olayla ilgili yayın yasağı getirmek çok iyi oldu! *** Önümüzdeki günlerde, milletten oy toplama teknikleriyle ilgili yöntemleri insanlığın hizmetine sunacağım. Başlığını şimdiden paylaşayım: Oy istenmez, alınır! İpuçlarından birini vereyim. Tarihte, atlarla sefere giderken, yem verilmeden önce “yem borusu” çalınır. Boru ötünce, atlar yem gelecek deyip rahatlar. Seferde yem azalınca yem verme aralığı da artar. Atlar acıkıp huysuzlaşırsa arada yem borusu çalınır ama yem verilmez. Atlarsa az sonra yem geliyor diye rahatlar. Gelmeyince yine huysuzlaşırlar. Birkaç boş borudan sonra bir boruda yem verilir. Atlar yine rahatlar... İşte ben asil milletime asil at muamelesi yapıyorum. Biraz zam yapıyorum. Aradan zaman geçiyor, biraz daha. Sonra, “Zam gelebilir” diyorum. Hemen beklenti içine giriyorlar. Vermesem de verebilirim ihtimaline seviniyorlar. Arada uyanıp “Hakkımı istiyorum” diyen olursa... Hemen haklıyorum!",https://www.cumhuriyet.com.tr/yazarlar/mustafa-balbay/sahsima-mektuplar-5-hak-isteyeni-haklarim-2173717
Mustafa Balbay,Uğur Mumcu biliyordu!,24 Ocak 2024 Çarşamba,"Eğer bir ülkede, toplumun önde gelen aydınlarından biri öldürülüyorsa, bu kıyımı yenileri takip ediyorsa toplum, “Sıra kimde” sorusunu sormaya başlamışsa... O ülke, gözbebeğini koruyamıyor demektir. Artık önünü ve geleceği görmesi zorlaşır. O ülke, şahdamarından vurulmuş demektir. Artık kan kaybını durdurmak zorlaşır. O ülke, ışığını yitirmeye başlamış demektir. Artık güneşin doğması zorlaşır. O ülke, fikir gücünü yitirmeye başlamış demektir. Artık uygarlık trenine yetişmesi zorlaşır. Bugün Uğur Mumcu’nun alçakça bir saldırıyla aramızdan koparılışının 31. yılı. 24 Ocak 1993’e giderken 1990’lı yıllar uğursuz başlamıştı. 31 Ocak 1990’da Atatürkçü Düşünce Derneği Genel Başkanı Prof. Muammer Aksoy, 7 Mart 1990’da Hürriyet gazetesi Genel Yayın Yönetmeni Çetin Emeç, 4 Eylül 1990’da laik düşünceleriyle öne çıkan müftü-yazar Turan Dursun, 6 Ekim 1990’da Türkiye’nin ilk kadın ilahiyatçı akademisyeni, laiklik ve kadının toplumdaki yerine ilişkin araştırmalarıyla bilinen Doç. Dr. Bahriye Üçok öldürüldü. 1993’te de araştırmacı gazeteciliğin adı soyadı Uğur Mumcu, aracına konan bomba ile can verdi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öldürülen aydınların sadece kimliklerini yazmak bile hedefin ne olduğunu açıkça ortaya koyuyor. Türkiye 90’lı yıllarda adım adım karanlığa doğru sürüklendi. Neden? Bu sorunun pek çok pencereden yanıtlanması mümkün. Asıl neden öldürülen aydınların kimliklerinde sayfalar dolusu yazılı. 1990’lı yıllar dünyada Soğuk Savaş döneminin sona erdiği, Türkiye gibi ülkelerde topluma gözdağı vermek ve hukukun dışında “derin devlet” oluşturmak için kullanılan “komünizm tehlikesinin” ortadan kalktığı yıllar. Türkiye’de merkez sağdaki ve merkez soldaki iki partinin “demokrasi” zemininde koalisyon kurup bütün temel sorunları çözmek üzere yola çıktığı yıllar. Böyle bir ortamda en çok aydınlara gereksinim vardı. Onlar yeni dönemi yorumlayıp, emperyalizmin üretebileceği “yeni korkuları” baştan görüp yazabilirdi. Böyle bir “aydın”lığın ortaya çıkmasına izin vermediler. Türkiye’nin ışıklarını bir bir söndürüp ülkeyi karartmanın ardından amblemi ampul olan bir parti iktidara geldi. 1990’lı yılların sonunda da 21 Ekim 1999’da “Kemalizm geçmişin bekçiliği değil, geleceğin kuruculuğudur” diyen Prof. Dr. Ahmet Taner Kışlalı öldürüldü. Prof. Muammer Aksoy öldürüldüğünde cenazesinde onun fotoğrafını taşıyan Uğur Mumcu köşesinden sormuştu: - Sıra kimde? Uğur Mumcu öldürüldüğünde Prof. Kışlalı sormuştu: - Sıra kimde? Bu ülkenin yürekli aydınları tıpkı Çanakkale Savaşlarında az sonra ölümün muhakkak olduğunu gören Mehmetçikler gibi gözlerini kırpmadan yazmaya, söylemeye devam ettiler. Uğur Mumcu nasıl öldürüleceğini bile biliyordu. Sadece ne zaman olacağını bilmiyordu. Bunu bilerek son nefesine dek susmadı. Uğur Mumcu’nun sadece Tarikat-Siyaset-Ticaret kitabı bile yaşadığı dönemin sonrasına da seslenmeye devam ettiğini ortaya koymaya yeter. Uğur Mumcu’yu, kendisini bekleyen sona rağmen gerçekleri araştırmaya, haykırmaya iten unsurların başında “Kalpaksız Kuvvacı” kimliği geliyordu. O, bu topraklarda Mustafa Kemal’lerin tükenmeyeceğini ama karşıdevrimin de hep pusuda olduğunu biliyordu. O, 20. yüzyılın başındaki Sevr özlemlerinin 21. yüzyılda da hortlayacağını ama karşısında Kuvayı Milliye ruhu bulacağını biliyordu. Uğur Mumcu bu ruhun bilincinde olan milyonların gönlünde yaşamaya devam ediyor.",https://www.cumhuriyet.com.tr/yazarlar/mustafa-balbay/ugur-mumcu-biliyordu-2167046
Mustafa Balbay,TRT İstanbul seçimine hazırlanıyor!,18 Ocak 2024 Perşembe,"31 Mart’ta yapılacak yerel seçimlerin başlıca çekim merkezi İstanbul olacak. TRT de bu çekime uygun olarak İstanbul’un fethine ilişkin bir dizi çekmeye başladı. Son anda bir değişiklik olmazsa birinci bölüm 5 Mart’ta yayımlanacak. İlk iki bölüm çekilmiş, bugünlerde üçüncü, dördüncü bölümler üzerinde çalışılıyor. Seçim öncesi en önemli bölümler! Dizi için kesenin ağzı hayli açılmış. İtibardan tasarruf olmaz ilkesiyle hareket edildiği kesin. Hollywood’dan makyaj ekibi getirmişler. İlk iki bölümün rutin harcaması 80 milyonu geçmiş. Oyuncu ekibinde Şam doğumlu Gassam Mesud’un yanı sıra Tuba Ünsal, Fikret Kuşkan, Selim Bayraktar, Serkan Çayoğlu, Esila Umut, Kenan Çoban gibi isimler var. TRT Genel Müdürü Mehmet Zahid Sobacı doğal olarak dizinin her aşamasıyla ilgili. Doğal olmayan, olmaması gereken bir ilgili daha var; Cumhurbaşkanlığı İletişim Daire Başkanı Fahrettin Altun. Kurtköy’de çekilen dizi için Saray’ın özel atları bile devreye sokuldu, sokulacak. *** Stoklarla Sınırlı Fırsatlar Yüzlerce Ürün Vivense Şimdi Satın Al Dizinin başlığı şu: Mehmed: Fetihler Sultanı! Senaryonun tümüne vâkıf değiliz. Edindiğimiz bilgilere göre dizi Medine’de başlıyor. Hazreti Muhammed’in istikbalde İstanbul’u alacak komutanla ilgili sözleri ve bunun etrafında gelişen olaylar TRT’nin “Diriliş” dizilerine benzer bir duygu yüküyle işlenmiş. Hangi rolü, en iyi kimin canlandıracağına ilişkin çabaların sinema tarihine geçecek yoğunlukta olduğu söyleniyor. Fatih Sultan Mehmet, çağ açmış, çağ kapamış, iyi eğitim almış, dokuz dil bilen, İstanbul’u fethiyle tarihimizde özel bir yeri olan büyük Osmanlı padişahı. Elbette dizisi çekilebilir, çekilmeli de. Ancak TRT’nin geçen ekim ayı ortasında Gazze’de 7 Ekim’de başlayan savaş nedeniyle Cumhuriyetin 100. yılını kutlama etkinliklerini ileri bir tarihe ertelemesi hâlâ belleklerde. “İleri bir tarihin” ne olduğu belli değil. Kaldı ki 100. yıl bir “kutlama” değil, Türkiye Cumhuriyeti tarihinin başladığı günü selamlamaydı. Dizinin yapımcısı tanıdık. 10 Kasım 2013’te Akit’e “Olmasaydı da olurduk” ilanını veren Eyüp Gökhan Özekin. TRT 2019’da Osman Öcalan’la röportaj yaparak yerel seçim çalışmalarına katılmıştı. Şimdi de iyi bir hazırlık içinde! Ekrem İmamoğlu ile Murat Kurum’un yarışacağı İstanbul seçimlerinde her şeyin devrede olacağını söylemeye gerek yok. Anlaşılan iktidar, Fatih Sultan Mehmet’i de getirecek! İstanbul’un tarihinde ilişkin iki önemli kilometre taşı var: 29 Mayıs 1453’te Fatih Sultan Mehmet fethetti. 6 Ekim 1923’te Mustafa Kemal Atatürk işgalden kurtardı. İkisi bütündür! *** Önceki akşam Ankara Sanat Tiyatrosu’nun (AST) Bilkent sahnesindeki konuğu Genco Erkal’dı. Nâzım Hikmet’in 122. yaşına armağan olarak “Yaşamaya Dair”le sahnedeydi. Nâzım’ın yaşam, aşk, mücadele üzerine şiirlerinin yanı sıra dünya şairinin İstanbul özlemi de yankılandı. “Ben bir ceviz ağacıyım Gülhane parkında” şiiri başta olmak üzere pek çoğuna izleyiciler de katıldı. Genco Erkal bize şunu dedirtti: İnsanın yaşı, nüfus cüzdanında değil, heyecanlarındadır! İstanbul, Nâzım’dan Yahya Kemal’e bu şehirde nefes alan tüm şairlerin dizelerinde sonsuzlaştı. Günlük siyasi gelişmelerden öte, İstanbul’da oy kullanacakların bu şiir gibi şehri koruma sorumluluğu da var.",https://www.cumhuriyet.com.tr/yazarlar/mustafa-balbay/trt-istanbul-secimine-hazirlaniyor-2164290
Mustafa Balbay,Her tarikat-cemaat FETÖ'ye imrenir!,10 Ocak 2024 Çarşamba,"Milli Eğitim Bakanı Yusuf Tekin’in bütçe görüşmeleri sırasında, tarikat ve cemaatlerle işbirliği yapacağını duyurmasıyla birlikte ivme kazanan yeni bir süreç dikkati çekiyor. Eğitimin “dinselleştirilmesi” diye tarif edilemeyecek bir süreçten söz ediyoruz. Daha çok, dini değerleri ve hassasiyetleri kendi yerel, genel, kurumsal iktidarları için kullanan bir yapı söz konusu. Eğer din, vicdanlardan çıkarılıp başta cüzdanlar olmak üzere başka alanların konusu olmaya başlarsa iş, Fatih Camisi’ne kadar varır! Genellikle “meczup saldırısı” diye nitelenip küçültülen böylesi olayların neleri tetikleyebileceğini kimse öngöremez. Son dönemdeki “İsrail’e lanet, Filistin’e destek” gösterilerinin adı konmamış üçüncü halkası ise şu: - Laikliğe nefret! *** Yukarıda altını çizdiğimiz birbirinden çok farklı üç durumun ortak paydası şu: - Değiştirilemez, eleştirilemez başka bir iktidar özlemi! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu anlayışın zirvesi FETÖ idi. Görünen o ki iktidar, yerel seçim sürecinde kontrollü bir gerginliğin oylarını artıracağını düşünüyor. Önceki seçimlerde de bu tür dalgalanmalar iktidarın işine gelmişti. Cumhuriyetin ilanının ardından 3 Mart 1924’te halifelik kaldırıldı. Son Halife Abdülmecit, başta dört eşi Mehsini, Şehsuvar, Hayrinüsa, Behruze olmak üzere toplam 234 kişi olarak kısa bir süre sonra Türkiye’den ayrıldı. 1944’te Paris’te yaşamını yitirene dek zaman zaman İslam ülkelerinin ortak paydası olmak için çaba harcadı ama olmadı. Aradan 100 yıl geçti... Gündeme gelen, getirilen son görüntüler sanki 100. yılda bu zeminde bir kutuplaşma hedeflendiğini gösteriyor. Yanılmayı dileyelim. Yanılırsak ne âlâ, yanılmazsak bu konuyu değişik boyutlarıyla işlemek durumunda kalacağız. Bütün bu sıcak gelişmelerin toplamı için yapılabilecek ana tanımlama şudur: Her tarikat ve cemaat FETÖ’ye özenir, imrenir! Çünkü ana amaçları sürekli iktidar alanlarını genişletmektir. Sınır yoktur. Ne kadar ödün verirseniz, yanıt şu olur: - Daha yok mu? FETÖ bu yöntemle önce devlete sızdı, sonra ortak oldu. En sonunda da devleti ele geçirmek istedi. Bu bağlamda güncel iki soru var: 1- FETÖ bitti mi? 2- FETÖ ile mücadele ediliyor mu? Birinci sorunun özet yanıtı şu: FETÖ başkalaştı! İkinci de şöyle yanıtlanabilir: AKP ile uzlaşmayı kabul etmeyen FETÖ unsurlarıyla amansızca mücadele ediliyor! Konunun hiç de basit olmadığını ortaya koymak noktasında FETÖ başının nerede olduğunu da paylaşalım: Memleketinde! *** 30 Aralık günü, “Ne dağa ne tarikata” başlıklı yazımızda milli eğitim bakanının meydan okuyuşuna değinmiştik. Bu yazı üzerine arayan bir okur, ilahiyat fakültelerinin dışında ayrıca kurulan İslami ilimler fakültelerinin durumuna ilişkin bilgiler verdi. Görüşü şu: - Bu fakültelerde Türkiye’nin gerçeklerine göre eğitim verilmiyor. Bilimden uzaklaşılıyor. Buralardan dinimize, topluma hizmet eden kadrolar çıkmaz, Taliban zihniyeti çıkar! Konunun yelpazesi geniş. İktidar önümüzdeki seçimleri kazanmak uğruna bu adımları atıyorsa önümüzdeki nesilleri kaybedeceğiz. İdeolojik olarak benimsediği bir hedef uğruna atıyorsa, unutmasın ki gün gelir o gruplar AKP’ye saldırır! Uzun sözün kısası, dini siyasal ve toplumsal iktidar gücü olarak kullanan grupların son durağı FETÖ’dür!",https://www.cumhuriyet.com.tr/yazarlar/mustafa-balbay/her-tarikat-cemaat-fetoye-imrenir-2161221
Mustafa Balbay,Şahsıma mektuplar (2) Emekliyi ‘yıl’dırdım!,20 Ocak 2024 Cumartesi,"Yine zaferlerle dolu bir haftayı geride bıraktım. Hangisinden başlasam? Öncelikle yerel seçimlerle ilgili hazırlıklar şahsımı son derece memnun etti. Tarihimizi, dinimizi, güvenliğimizi, her şeyimizi seçime sokacağız. Milletimi birinden olmazsa ötekinden yakalarım. Fatih Sultan Mehmet’in seçime katılması iyi oldu. Mart ayında TRT’de başlatacağımız “Mehmed: Fetihler Sultanı” dizisi milletimi öyle bir havaya sokacak ki hemen devamında sesleneceğiz: -Fatih de AK Parti diyor! Benim aziz milletimde Fatih’in hocasının Akşemsettin olmasını da AK Parti’ye bağlayacak feraset vardır! Diriliş dizileri de hayli faydalı oldu. Cumhuriyetin 100. yılını unutturmaya yetmese de milletimizin hayli gerilere bakmasını sağladı. *** Emeklilere önce düşük zam verip sonra “şahsım payı” olarak yüzde 5 vermek iyi bir meşguliyet tedavisi oldu. Herkes yılın başında yapılan zammın üstüne yüzde 5’in ne kadar yeni zam getireceğini hesaplıyor. Böylece bir ayda iki kez hesaba oturdular. Muazzam oldu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kök maaş icadı kafa karıştırma gücü bakımından bir süre daha iş görecek. Dünya kök hücreymiş, bilmem neymiş bir sürü mikroskobik işle uğraşıyor. Biz kök maaş icat ettik, yaptığımız zammı mikroskopla bile göremiyorlar! Dünya ekonomi zirvelerinde patentini isterlerse vermeyeceğim, ödesinler telif hakkını, o zaman tamam! Eskiden çalışanlar emekli olunca ne kadar ikramiye alacağını hesaplar, sonrasında maaşının ne olacağına bakarmış. Maaş bağlama oranı, skala gibi bir sürü gereksiz kırtasiye varmış. Biz geldik, hepsini dümdüz ettik. Devrim yaptık. Şimdi ne kadar maaş alacağı şahsımın kararına bağlı. Birlik beraberlik duygusu içinde herkes vereceğim son kararı bekliyor. Bazen iki defa karar veriyorum. İlk karardan memnun olmayan fazlaysa kızıyorum, “Kim aldı ulan bu kararı” diyorum. Herkes şahsımın yeni bir devrim yapacağını fark ediyor. Beklenti başlıyor. Emeklilere bir dizi zam listesinin üstüne bir de “yıl” verdik. Kimilerine yine de yaranamadık. Ulan size gününüzü gösterdik beğenmiyorsunuz. Alın işte yılınızı gösteriyoruz; hakkınız yıldır diyoruz. Şahsıma söz verdim; sizi yıldırmazsam namerdim! Son zaferimiz uzay yolculuğu. Ne gerek var, onca bilime, eğitime para yatırmaya, bastır parayı al bileti, git uzaya! Giden arkadaş dünya yüzeyinden çıkıp atmosfere girince kendini özgür hissedip “İstikbal göklerdedir” dedi ama olsun ben de buna inanıyorum. Şimdiden uzayda tarla-arsa bir şeyler bakmak lazım. *** Ülkemin adıyla milletim de ilgileniyor. Çok hoşuma gitti. El Cumhuriyetüş Şahsımiye demiştim ama doğrudan Şahsımistan demenin daha uygun olacağını önerdiler. Bunun üzerine ben de şahsımla durumu muhakeme ettim. Uygun olacağını düşündüm. Etrafımdaki öz şahsımcılarla ezeli şahsımcılar insanlığa armağan ettiğim yönetim modellerini ve toplumu şahsım etrafında bir arada tutma yöntemlerini içeren bir “Şahsımname” yazılmasını şiddetle arzu ediyorlar. Bir örnek getirim dedim, fena değil: Şahsıma dar gelmeyecek uzayı kimler keşfetsin, Her kurum iyidir, yeter ki yetkisini bana devretsin! Memleketi ilelebet yönetirim, istemem bir şey, Tek arzum, milletim her şeyini şahsıma vakfetsin!",https://www.cumhuriyet.com.tr/yazarlar/mustafa-balbay/sahsima-mektuplar-2-emekliyi-yildirdim-2165241
Mustafa Balbay,Vicdanları kurum bağlarsa,09 Ocak 2024 Salı,"2024’le birlikte yerel seçim gündemin ilk sırasına oturdu. Bu doğal, suni olan şu: AKP, seçim sürecinde gerçek gündemin konuşulmaması için her şeyi yapacak. Bunun içinde neler olmayacak ki? Topluma korku salma olacak... Tabanı bir arada tutmak için düşman üretme olacak... Yargıyı bugüne kadar olduğundan daha etkili kullanma olacak... İnsanları birbirine kırdırma olacak... Bunların tümünün belirtilerini yeni yılın ilk haftasında yaşadık... *** AKP’nin İstanbul adayı kim olursa olsun, onun Erdoğan’ın “kurum”sal özel temsilcisi olacağı biliniyordu; Murat Kurum oldu. Bir önceki aday Binali Yıldırım’da olduğu gibi bu kez de İstanbul’u Erdoğan-Kurum posterleri süsleyecek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kurum’un bütün kimlikleri bir yana bakanlığı dönemindeki tamamen ranta dayalı icraatı Saray’ın tercihini de ortaya koyuyor. Yola çıkış sözlerine bakınca depremin de seçim malzemesi yapılacağını görüyoruz. Yani seçmeni depremle korkutacaklar. Zorlanmayacaklarını biliyoruz ama birkaç slogan da biz önerelim: - Kurum’u seçmezseniz fay hattı sizi seçecek! - Kurum varsa faydalı, Kurum yoksa fay dalı! - Eliniz Kurum’a gitmezse bacanız “kurum” bağlasın! İşin kara mizahı bir yana, deprem gibi yerel-genel bütün yönetimlerin bir araya gelmesinin kaçınılmaz olduğu bir durumu bile seçim malzemesi yapabilenlerin vicdanları kurum bağlamış demektir! Zaten AKP bugüne kadar deprem tehlikesini imar için kullandı. Örneğin kentin merkezinde ranta çok uygun eski bir bina var, “yıkılma riski yüksek” diye boşaltılıyor, amacı dışında başka bir plana dönüştürülüyor. Varoşta daha tehlikeli binalar kaderine terk ediliyor. Asıl gündem dediğimiz konu ise çalışanların ve emeklilerin gelir durumu. Gündemde sadece maaş artışının oranı konuşuluyor. Oysa maaş artış oranı kadar önemli olan rakam şu: Emekliler gayrisafi milli hasıladan ne kadar pay alıyor? Sosyal güvenlik uzmanı Özgür Erdursun’un resmi verilere dayalı hesaplamasına göre 2009 yılında tüm emeklilerin aldığı pay yüzde 5.29’du. Bu pay yüzde 2.59’a düştü. Gerçek şu: İktidar emeklilerin payını yarı yarıya düşürdü! Gündemde ne tartışması var? İşçi ve Bağ-Kur emeklileri ile memur emeklileri arasındaki zam farkı. Bu elbette ciddi bir haksızlıktır, giderilmelidir. Ama asıl haksızlık bütün emeklilerin payının yarı yarıya azalmış olmasıdır. Bunu gölgede bırakıp emekliyi emekliyle karşı karşıya getirmek yine vicdanların kurum bağlamasından başka bir şey değil. Pir Sultan Abdal diyor ya: Demiri demirle dövdüler, biri sıcak biri soğuktu; insanı insanla kırdılar, biri aç biri toktu. Gel de buna güncel bir ek yapma: Emekliyi emekliye düşürdüler, birinin zammı az birinin çoktu! *** Erdoğan’ın “şahsen saptadığı adayları tebliğ etme” toplantısında değindiklerinin çoğu karşılık verilmesi gereken ciddi konulardı. İkisine iki çift sözümüz var. Diyor ki: - Bu toplumun Atatürk’le sıkıntısı, sorunu, derdi yok! Ne güzel bir saptama! Biz de biliyoruz toplumun böyle bir derdi yok ama AKP’nin var! Bütün mesele de bu zaten! Diyor ki: - Riyad’dan size ekmek çıkmaz! Biz Riyad’dan ekmek çıkarma derdinde değiliz ki... Ekmeğimize kin doğramasınlar yeter!",https://www.cumhuriyet.com.tr/yazarlar/mustafa-balbay/vicdanlari-kurum-baglarsa-2160762
Mustafa Balbay,Yeni icadımız İYA: İnsansız yargı aracı!,06 Ocak 2024 Cumartesi,"Nasıl bir mutluluk içindeyim anlatamam. Demokrasimizin, adalet sistemimizin geldiği zirveyi, yazıya dökmek hiç de kolay olmayacak. Yargı sistemimiz, savunma sanayimizin başarılarını kıskanmış olmalı ki insansız hava araçlarından daha etkilisini üretti: İnsansız yargı aracı (İYA)! Bir süre bekletiyor, insanı merakta bırakıyor ama öyle bir karar veriyor ki içinde barındırdığı adalet, tadından yenmiyor! İYA, sözde anayasada kendisinden daha üstte gibi görünen yargı kurumuna haddini bildiriyor. Diyor ki: “Benden yüksek mahkemenin verdiği kararın hiçbir hukuki değeri yoktur. Uyulmaması gerekir!” Yan hakemin orta hakeme kırmızı kart gösterip “Onun saydığı golü saymayın” demesi gibi bir şey! Ne kadar derin, uçsuz, bucaksız bir özgürlük! Dünyanın hangi ülkesinde demokrasi bu kadar gelişmiştir? *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İYA, kararlarını alırken elbette “Devlet”-“Saray” dengelerini gözetiyor. Aynı anda her iki tarafı da dikkate alarak karar hazırlamak olağanüstü bir hızı gerektirir. Bu hız, bizim Ay’a çıkıp sert iniş yapmamızı da sağlayabilir. Zaten İYA, Ay’a iniş yapıldığına, ikinci bir karara kadar hiçbir ülkenin iniş yapmasına izin verilmeyeceğine dair karar verdikten sonra buna kim itiraz edebilir ki? Bu başarıda önemli bir pay da adaleti dağıtma bakanının! O kadar iyi dağıtıyor ki! Tunç çağından bu yana böylesine görkemli bir dağıtma olmamıştır. Bir bakan, yargı kurumları arasında ödüllü yarışma başlatıyor. Yarışma konusu şu: Hapisteki milletvekilini ne yapalım? Kazanan, makamlardan makam beğensin! Her kurum kendi kararını veriyor, adaleti dağıtma bakanı hepsine başarılar dileyip sesleniyor: -İyi oynayan kazansın! Bu yazıyı kaleme aldığımız saatlerde İYA en başarılı olanıydı, sonuç her an değişebilir! Konunun bir tarafı Meclis ama ona “Sen bu işe karışma” diyorlar. Anlaşılan oraya ölen hukukun cenaze törenini yapma görevi verilecek. Bu da çok önemli! Ölen hukukun gömüldüğü yere büyük bir anıt dikilir ve törenler yapılır! *** Biz demokrasinin sınırsız ve sorumsuz gelişme yanına bakalım. Bir ülkede anayasayı bile tanımama hakkı olduktan sonra bunun üstüne başka ne hak istenebilir ki? Özgürlüğün bu kadar geniş olduğu başka hangi ülke vardır? Güya demokrasisi gelişmiş ülkelerden birine sorsanız: Anayasaya uymama hakkının getirdiği sonsuz özgürlüğü nasıl tarif edersiniz? Edemezler! Kıskançlıktan çatlarlar! Asıl tarif bizde zaten. Kopya çekmeye kalksalar, başaramazlar. Böyle bir şey darbe girişimi olur! Dün son anda bir başka yargı kurumu başkanı açıklama yaptı: “Aramızda derin görüş ayrılıkları var! Bunun nedeni anayasa!” Ne güzel, bir suç varsa o da anayasaya aittir! Anayasanın, anayasa olma suçu! Yapay zekâ bile bu kadar üretken olamaz. Bu Yargıtay zekâ! Bu kadar sınırsız demokrasi insanın gözünü yaşartıyor. Önceki gece Ankara yağmurluydu. Dün sabah çimenleri ıslak görünce, gözyaşları sulamış diye düşündüm. Bir an irkildim; acaba benim gözyaşlarım mı? Gözlerime dokundum. Değilmiş... Bunca sevinçten gözyaşlarımız kurumuş! Sizin de kurusun!",https://www.cumhuriyet.com.tr/yazarlar/mustafa-balbay/yeni-icadimiz-iya-insansiz-yargi-araci-2159817
Mustafa Balbay,CHP tabanının beklentileri,23 Ocak 2024 Salı,"TÜYAP Çukurova 16. Kitap Fuarı’nda dolu dolu geçen iki günün özeti şuydu: Yerel seçim atmosferine girilmiş. Ekonomik darboğaz yaşamın her alanında hissediliyor... Kâğıt fiyatlarının hem dolar bazında yükselmesi hem de Türk Lirası’nın dolar karşısında değer kaybı kitaba da yansıyor. Yayınevlerinin sayfa sayısını azaltmaktan bir baskıdaki kitap adedini düşürmeye kadar her yönteme başvurduğu dikkati çekiyor. Krizden en az etkilenen çocuk kitapları. Aileler önce çocuklarının isteklerini karşılıyor, bütçede pay kalırsa kendilerine dönüyor. Bir yurttaş şu yorumu yaptı: - Kitap artık lüks tüketime girecek! Buna karşın kitapla barışık olanlar fuarları ayakta tutuyor. Okur yazar buluşması her şeye karşın enerji üretmeye devam ediyor. Siyasetle barışık yurttaşlar en çok iki konuyla ilgiliydi: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Aday belirlemeden iç tartışmaya kadar CHP’de yaşananlar ne anlama geliyor? - İYİ Parti nereye gidiyor? CHP Adana’da büyükşehir adayı olarak mevcut başkan Zeydan Karalar’da karar kıldı. Karalar Adana’yı bütün yönleriyle temsil eden bir başkan. Rakipleri karşısında daha şanslı. Yurttaşların önemli bir dilimi, “Zeydan başkan kazanır” diye söze başlıyor. Karalar cumartesi akşamı Saygı Öztürk’le birlikte görüşmemizde, “Ben seçim dönemi gelince çalışmaya başlayanlardan değilim. Beş yıl önce başkanlığa geldiğim gün yeni seçime de hazırlanmaya başlamıştım” deyip bıyık altından gülümsedi. Seyhan Belediye Başkanı Akif Kemal Akay’la hem kitap fuarında hem pazar sabahı yine Saygı ile birlikte kahvaltıda buluştuk. Akay’ın kentin kültürel kimliğine ve sosyal yaşama kattıklarına tanık olduk. Çukurova Belediye Başkanı Soner Çetin fuardaki görüşmemizde, “Yurttaşların memnuniyetine baksınlar, başka söze gerek yok” değerlendirmesini yaptı. CHP tabanı ayrıntılarla çok ilgili değil. Genel algıya bakıyor. Ağırlıklı olarak şu cümleleri işittik: - Kurultay şart mıydı, değil miydi bilmiyoruz ama bir an evvel beraberlik görüntüsü verilsin. - Milletin gerçek gündeminin önüne bir şey geçmesine izin vermesinler. - Adaylık tartışmalarını bir an önce bitirip sokağa çıksınlar. Kemal Kılıçdaroğlu’nun izleyeceği yol haritası da tabanı etkileyecek. İki günde farklı zamanlarda şu zeminde değerlendirmelerle karşılaştık: - Biz Kemal Kılıçdaroğlu kırgınıyız! Bu kesimlerde partiye zarar vermeye yönelik bir yaklaşım hissetmedik ama ciddi bir kırgınlık havasının olduğu da kesin. Bu kırgınlığın yarısı kurultay yarışında yaşananlardan, öteki yarısı da sonrasındaki tablodan kaynaklı! Yerel yönetimlerde iktidar olmanın önemli bir boyutu da kültür hizmetleri. Kitapla, kültürle barışık belediye başkanları başta kitap fuarları olmak üzere yurttaşın bu alandaki gereksinimlerine de yanıt veriyorlar. Adana’da iki gün boyunca Cumhuriyet Kitapları, Bilgi Yayınevi, Atatürkçü Düşünce Derneği ve Seyhan Belediyesi standında okurla buluştuk. Akdeniz salonunda “Cumhuriyet: Çağları Aşan Destan” söyleşinde konuştuk. Yerel yönetimlerin, yurttaşların kitap fuarına ulaşımına yardımcı olmaları bile başlı başına bir hizmet. Bunu 1994’te Ankara Büyükşehir Belediye Başkanlığı’nın Murat Karayalçın’dan sonra Melih Gökçek’e geçmesinde yaşamıştık! Gökçek’in kitap fuarlarını sadece ticari bir faaliyet olarak görüp ona göre bedel istemesi başkenti uzun yıllar fuarsız bırakmıştı. Bazı şeylerin değeri kaybedilince anlaşılıyor. Yeniden kazanmak yıllar alıyor!",https://www.cumhuriyet.com.tr/yazarlar/mustafa-balbay/chp-tabaninin-beklentileri-2166481
Mustafa Balbay,Sürükleniyoruz!,17 Ocak 2024 Çarşamba,"Günlük gelişmeleri izlerken ve yazarken bazen genel fotoğrafa bakmak gerekir. Eğitimden dış politikaya, terörle mücadeleden ekonomiye, adaletten iç barışa her alanda ciddi bir sürüklenme içindeyiz. Nereye sürükleniyoruz? Dibe doğru! Zaman zaman şu tür değerlendirmeler yapılır: Bırakın dibe vursun, oradan çıkış yaparız! Yaparız da... Ya dip balçıksa? Bu iktidara “Dip balçık” desek “Ne güzel, demek ki bal çıktı” der! Her sürüklenişi o kadar güzel tarif ediyorlar ki insanın içine girip keyifle etrafa bakası geliyor! *** Sürüklenirken neler yaşıyoruz? Fakirleşiyoruz... Hepimiz, 84 milyon göstere göstere soyuldu. Gerçek milli gelir analiz edildiğinde bütün varlıklarımız değer kaybediyor. Rantın payı artıyor, alın terinin payı düşüyor. Alın terinin gayrisafi milli hasıladan aldığı pay yüzde 20’nin altına indi. Sabit gelirlilerin temel tüketim ürünlerine ulaşma gücü 15 yıl öncesine oranla üçte bir azaldı. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Somut bir rakam verelim, 2009’da en düşük emekli maaşı 693 liraydı. Etin kilosu 13.5 liraydı. 50 kilo et alınıyordu. Bugün etin kilosu 500 lira, 7 bin 500 lirayla ancak 15 kilo et alınabiliyor! Vasatlaşıyoruz... İktidar; toplumu vasatta, en alt yeterlilikte eşitliyor. Eğitim bunun en açık göstergesi. 2000’li yıllara kadar dünya sıralamasında olan üniversitelerimiz neredeyse Anadolu vilayet üniversitelerine dönüştürülüyor. Direnen Boğaziçi Üniversitesi’nin durumu ortada. Vasatla bir adım ileri gidemez, gerilersiniz. İyi olanı da dibe çekersiniz. Ayrışıyoruz... Çoook eskiden şöyle bir tanım vardı: “Siyasiler artık sadece cenazelerde buluşuyor!” Bugün o da kalmadı. Şehitlerimiz gibi en ortak olması gereken acıyı bile ayrıştırıyorlar. Cenaze törenine kimin katılıp kimin katılamayacağına karar vermeye kalkıyorlar. Gözyaşı bile izinle. Terör örgütleri en çok propaganda gücü için eylem yapar. Terörle mücadele eden ülkelerin buna izin vermemek için örgütün adının dahi anılmasını yasakladığı olur. Bizde ise iktidar, kim örgütün adını andı anmadı, adeta yoklama yapıyor! Yalnızlaşıyoruz... Türkiye, bölgesinde bütün ülkelerle görüşebilen, güven veren, güvenilen bir ülkeydi. Komşularımız, aralarında savaşsa bile iki taraf da Türkiye ile diyalogda olurdu. İktidar, bu politikadan o kadar uzaklaştı ki ülkelerin içindeki dengelere bile karışıyor, taraf tutuyor. Dış politikada yalnızlaşmak çok tehlikelidir. Küresel güçler, hedef ülkeyi önce yalnızlaştırır, sonra etrafını kuşatır. Devamının ne olduğu malum. *** Bütün bu sürüklenişlerle birlikte Türkiye nasıl ayakta duruyor? Milletin gücüyle! Toplumun önemli bir kesimi gelecek umudunu yitirdi. Öyle ki “Ülkenin sorunlarını kim çözer” sorusuna, birinci sırada verilen yanıt şu: Kimse çözemez! Ülkeyi terk etme duygusunu bir kenara bırakıyoruz. Aslında onların da büyük çoğunluğu yurtdışına gidiyor ama ülkeyi terk etmiyor! Geleceğini bu ülkede arayan, ne olursa olsun bu ülkeden umudunu yitirmeyen milyonlar, iktidara rağmen yukarıda sıraladığımız gerçeklere rağmen üretimin içinde, mücadelenin içinde. Çıkış noktası da burası... İktidar, topluma hesap verme yerine, hesap sorma icraatında. İktidar, ülkeyi sırtlama değil, ülkenin sırtına binme icraatında. Bu sürüklenişi durdurmalıyız! Hepimiz... Gücümüz neyse, o gücü bu mücadeleye katmalıyız!",https://www.cumhuriyet.com.tr/yazarlar/mustafa-balbay/surukleniyoruz-2163943
Mustafa Balbay,Çok bilinenli denklem!,16 Ocak 2024 Salı,"Irak’ın kuzeyinden gelen şehit haberleriyle birlikte gündemin merkezi doğal olarak teröre, terörle mücadeleye kaydı. Öncelikle şehitlerimize Allah’tan rahmet, yaralılarımıza acil şifa diliyoruz. Şehit yakını 84 milyondur. Hepimizin başı sağ olsun. Pençe-Kilit Operasyonu çerçevesinde sınırımızın ötesinde konuşlanan askerlerimize yönelik saldırının zamanlamasını, sonuçlarını, yankılarını yan yana koyunca ortaya şu saptama çıkıyor: Çok bilinenli denklem! “Denklem” sözcüğünün önüne “bilinmeyenli” tanımı konur ama burada “bilinmeyen” bir şey yok! Bu durumda şu soru gündeme geliyor: Denklemin bütün parçaları biliniyorsa, çözüm ne? Çözüm neden üretilmiyor? *** Uyuyan bir kişiyi öyle ya da böyle uyandırırsınız. Ancak uyuma taklidi yapan kişiyi ne yaparsanız yapın, uyandırmanız zordur. Ülkeyi yönetme sorumluluğunda olanların uyuma-uyutma taklitlerini bir yana bırakıp görünen gerçekler ışığında çözüm bulmaları, mücadele yöntemleri geliştirmeleri gerekiyor. Gözümüzün önündeki çıplak gerçekleri sıralayalım: 1- Terör örgütü PKK’nin öteden beri Türkiye’ye dışarıdan sızma sahası Irak, en büyük lojistik sahası da Suriye idi. PKK’nin en şiddetli saldırıları yaptığı 1990’lı yıllarda tüm lojistik desteğin yüzde 60’ı Suriye’nin Lazkiye limanındandı. Şimdi Irak’ın kuzeyinden sonra Suriye’nin kuzeyi de tam istikrarsızlaştı. Muhatap yok? Bu bilinmiyor mu? 2- ABD, Türkiye’nin “terörist” ilan ettiği örgütleri “yerel müttefik” olarak niteliyor. Artık bu örgütler düzensiz güç olmaktan çıktı. On binlerle ifade edilen orduya dönüştü. Ellerindeki silahlar da bir terör örgütünün değil, güçlü bir ordunun kullanacağı cinsten. Bu bilinmiyor mu? 3- İsrail’ın en büyük arzusu çevresindeki Arap ülkelerinin güçsüz olması. Devamında kendi kontrolü altına girmesi. Suriye’nin iç savaşın getirdiği yıkımla güçsüzleşmesi en çok İsrail’in işine yaradı. Böylece Suriye’nin Türkiye sınırı terör örgütlerinin özenle yetiştirildiği, kurgulanıp salındığı alan haline geldi. Bu bilinmiyor mu? 4- Türkiye terörle mücadelede meşru müdafaa hakkını kullanarak 1990’lı yıllardan bu yana 100’den fazla sınır ötesi operasyon düzenledi. Her seferinde hedeflediklerini gerçekleştirdiğini açıklayıp geri döndü. Pençe-Kilit Operasyonu’nda kalıcı üsler kuruldu. Sınır ötesinde kalıcı üs aynı zamanda kalıcı hedef haline gelmek demek. Bu bilinmiyor mu? *** Pek çok bilinenin ilk dört maddesini sıraladık... Konunun bilinenler kapsamında içişlerimizle ilgili boyutlarını ayrı bir yazıda irdeleyelim... İktidarın bilinçli yaptığı bir tercihle Türkiye, her alanda Avrupa’nın değil, Ortadoğu’nun bir parçası haline geliyor. Coğrafya ülkelerin kaderini belirleyen en önemli unsurdur. Türkiye, tarihsel süreç içinde yönünü hep Batı’ya dönük tuttu. AKP iktidarı, Batı’nın da işine gelen bir tercihle Avrupa’nın bir parçası değil, Avrupa’nın bölgedeki güvencesi oldu. Göçmen deposu işlevinden İsrail’in fiilen işlerini kolaylaştırmaya kadar bunun pek çok göstergesi var. Avrupa, doğu sınırını Hakkâri’den Edirne’ye çekti. Bütün bunlar Türkiye’nin terörle mücadelede yalnızlaşmasını da beraberinde getiriyor. Korkarız bu gidiş, yalnızlaşmaktan öte “haksızlaşmaya” doğru. Milli Savunma Bakanı Yaşar Güler ve Dışişleri Bakanı Hakan Fidan bugün TBMM’ye bilgi verecek. Bilinenler dışında ne söyleyeceklerini merak ediyoruz. Bundan sonra izlenecek yolu bilmek istiyoruz!",https://www.cumhuriyet.com.tr/yazarlar/mustafa-balbay/cok-bilinenli-denklem-2163334
Mustafa Balbay,Şahsıma mektuplar (1) Tereyağından kıl çekerim!,13 Ocak 2024 Cumartesi,"Henüz iktidarımı tam olarak oturtamasam da hayli yol aldığım söylenebilir. Yaptıklarım bundan sonra yapacaklarımın teminatı olduğuna göre, benim milletim yola aynı şekilde devam etmemi istiyor demektir. Ne demiştik? Durmak yok, yolmaya devam... Yol yol bitmiyor! Ama bizde pes etmek yok. Şahsım olarak bütün iyi şeylerin karar vericisi, bütün kötü şeylerin de dışında bir kişilik olmam istikrarın da oturmasını sağladı. Yönetimde istikrar böyle bir şey! *** Sosyal bir sınıfın diğer sosyal sınıflara gözünü dikmesi, kendi hakkının onlardan daha az olduğunu düşünmesi müthiş bir toplumsal denge sağlıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte güncel durum: bir tarafta işçi ve Bağ-Kur emeklileri bir tarafta memur emeklileri. Birinci grup, “Bize yapılan zam” az demiyor, “Memurdan daha az” diyor. Böylece birbirleriyle rekabet ediyorlar. Rekabetçi demokrasi böyle bir şey zaten. Ben bunun kitabını yazdım. Önümüzdeki günlerde emeklilere, cebimden yani bütçemden 3-5 puan ek vereceğim. Eskiden buna refah payı diyorlarmış, şimdi “şahsım payı” olarak değiştirdim. Yargı büyük ölçüde kıvama geldi. Eğer istemediğim bir karar alınırsa hemen yargının bir başka ayağı ona engel oluyor. Yargıyı yargıyla kırdın mı, o kırılmadan dünyanın en adil kararı çıkıyor. Neden? Çünkü yargıya kimse müdahale etmemiş oluyor! Bundan daha güzel bağımsız yargı mı olur? Eğer milletim yargının kendi içinde sorun olduğunu düşünürse hemen müdahale eder, hakem rolü üstlenirim. Bugünlerde muhalefet tutuklu bir “terörist-milletvekilini” hapisten çıkarmaya çalışıyor. Benim meclis başkanıma söyledim, “Onu hapisten çıkarırsan karışmam, gerisini iyi düşün” dedim. Ne demişim? Karışmam demişim. Demek ki karışmıyorum! Ben etrafımdaki kimseye karışmam, onlar kendi aralarında benim en çok ne istediğimi tahmin etmekte yarışırlar. Vesayet rejiminin tüm kalıntılarından hemen kurtulmak mümkün olmuyor. Örneğin Fenerbahçe-Galatasaray maçını Başakşehir’in kazanmasına karar veremiyorum. Vesayet rejiminin son kalıntıları bunu engelliyor. Maç demişken... Suudi Arabistan’la süper bir kriz yaşandı. Herkes birbirini suçluyor ama cümleyi şöyle tamamlıyor: -Sayın cumhurbaşkanımız bütün bunların dışındadır! İşte tereyağından kıl çekmek diye buna denir! Tereyağından kıl, siyaset bağından kul çekmek herkesin harcı değildir. Şahsım bunları çekerken, milletimi de ihmal etmiyorum. Onlar da sabır çekiyor. *** Önümüzde yerel seçimler var. Yargıyı devreye sokup sokmamaya henüz karar vermedim. Bu ayın sonunu görmek istiyorum. Yerel seçimlerden sonra atacağım adımların da provasını yapmaya başladım. Memleketin adında da büyük bir devrim yapmalı diyorum. Almanya, İngiltere, İtalya gibi ülkelerle “şahsım” buluşunca, benim adımın yanına memleketin adını da koyuyorlar. O zaman da karışıklık oluyor. Kimi arkadaşlarımız, “Yoksa bu ülke hâlâ tam olarak bizim değil mi” diye sorular sormaya başlıyorlar. Memleketin adını da “Şahsımiye” mi yapsam diyorum? El Cumhuriyetüş Şahsımiye! Ne güzel duruyor! Cumhuriyete en güzel sahip çıkma böyle olur. Şahsımızı cumhuriyete, cumhuriyeti şahsımıza vakfetmişiz. Kimileri cumhuriyete sahip çıkalım diyedursun! Ulan, biz sahip olduk be!",https://www.cumhuriyet.com.tr/yazarlar/mustafa-balbay/sahsima-mektuplar-1-tereyagindan-kil-cekerim-2162362
Mustafa Balbay,Atatürk golü!,02 Ocak 2024 Salı,"29 Aralık Cuma 2023 pek çok bakımdan milat niteliği taşıyor. Fenerbahçe ile Galatasaray’ın Suudi Arabistan’ın başkenti Riyad’da oynayacağı Süper Kupa maçının öncesinde İstiklal Marşı’nın okunmasına müdahaleyle başlayan, Atatürk’ün sözlerinin, resimlerinin yasaklanmasıyla yükselen kriz, şu soruları doğurdu: - Cemal Kaşıkçı cinayeti sonrası gerilen-düzelen AKPSuud ailesi ilişkilerinde kamuoyu ile paylaşılmayan başka bir hesaplaşma mı var? - Krizin aktif kısmı 6 saat sürdü. Bu sırada pazarlık mı yapıldı, ikna çalışması mı oldu? İktidar, krizin tarafı mıydı hakemi miydi? - Fenerbahçe, krizin sadece iki takımın isteminden ve durumundan ibaret olmadığını açıkladı. Öteki boyutları neler? - Türkiye Futbol Federasyonu (TFF) işin neresinde? - Suud ailesi Saray’la bir olup, ezeli Atatürk karşıtlığını zirveye çıkarıp, Türkiye Cumhuriyeti’nin 100. yılına gol atmak isterken gol mü yedi? *** Riyad’a yıllar önce gitmiştim. Etraf uçsuz bucaksız çöl, şehir ucu görünmeyen gökdelenler... Suudiler uluslararası alanda “sportswashing” diye tanımlanan adımlar atıyordu; spor üzerinden yeni vitrinler oluşturmak! Bu ayrı yazı konusu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sözünü ettiğimiz krizin sıcak anlarıyla ilgili detaylar açıklanmadan yukarıdaki sorular güncelliğini koruyacak. Futbol sahasında kalmayan, iki ülke arasında soruna da neden olan krizin Suudiler tarafından özenle büyütüldüğü, Türkiye’deki resmi makamlar tarafından da özenle saklandığı ya da saptırıldığı görülüyor. Bütün mesele şu: Dış politikada AKP’nin gündemi ile Türkiye Cumhuriyeti devletinin gündemi sık sık karşı karşıya geliyor! Bunun onlarca örneği var. Ancak iş Arap dünyasıyla, İslam ülkeleriyle ilişkilere gelince başka anlamlar ortaya çıkıyor. Şu sorunun yanıtını ısrarla istiyoruz: Eyyy iktidar, Türkiye ile Suudi Arabistan arasındaki bu krizde sen neredesin? Yanıtın, “Bu da soru mu? Elbette Türkiye’den yanayım” ise niçin sadece Fenerbahçe’yi ve muhalefeti suçlamakla yetiniyorsun? *** Riyad krizinin Türkiye ve dünyadaki yankıları bir kez daha gösterdi ki Atatürk bir dünya lideridir. Yeri geldi. Atatürk’ün doğumunun 100. yılının Birleşmiş Milletler tarafından kutlanma kararını ve gerekçesini aktaralım. 1978 yılındaki kararın alınış öyküsü muhteşemdir. İsveç delegesi öneriye itiraz eder. Der ki: “Atatürk büyük bir lider ama öteki devletler de kurucularının BM tarafından kutlanmasını isterse ne yapacağız?” Bir başka delege bu görüşü şöyle destekler: “George Washington’ın, Napolyon’un doğum-ölüm yılları hep bu tartışmalara konu olur...” Dönemin Sovyetler Birliği delegesi bu görüşlere şöyle karşılık verir: “Bu kurumun (BM) dünya için hedeflediği ne varsa Atatürk daha önce düşünmüş, planlamış. Başka bir ülke böyle düşünen bir Mustafa Kemal çıkarmadı...” Sonuçta oybirliğiyle ve şu tanımlama ile 1981 “Atatürk yılı” ilan edildi: “Atatürk, uluslararası anlayış, işbirliği, barış yolunda çaba göstermiş üstün kişi, olağanüstü devrimler gerçekleştirmiş bir devrimci, sömürgecilik ve yayılmacılığa karşı savaşmış ilk önder, insan haklarına saygılı, dünya barışının öncüsü, bütün yaşamı boyunca insanlar arasında renk, dil, din, ırk ayrımı yapmayan, eşi olmayan devlet adamı, Türkiye Cumhuriyeti’nin kurucusu.” Atatürk’ü anlamak istemeyenlere, açık-örtük karşı çıkanlara soruyoruz: Bu cümlelerin üstüne cümleniz var mı?",https://www.cumhuriyet.com.tr/yazarlar/mustafa-balbay/ataturk-golu-2158245
Mustafa Balbay,Ne dağa ne tarikata,30 Aralık 2023 Cumartesi,"AKP iktidarı en büyük zararı hangi alanda verdi? Soruya önem sırasına göre pek uzun bir listeyle yanıt verilebilir. Ancak birincilik eğitimde görünüyor! Osmanlı döneminde de pek çok padişah, imparatorluğun çökmemesi, çağı yakalaması için reformlara girişti. Özellikle eğitimde adımlar atmaya çalışan padişahların karşısına din üzerinden kurduğu iktidarını kaybetmek istemeyen şeyhülislamlar çıktı. Her şeye rağmen reforma girişenlerle şu pazarlığı yaptılar: Yüksek eğitim düzeyinde kurumlar oluşsun ama temel eğitim din ekseninin dışına çıkmasın. Biliyorlardı ki temel eğitimi kendileri verdi mi, devamı da onun üzerine kurulur. Bilim tarihçileri Osmanlı’nın çöküş sürecini savaşlardan, kötü yönetimlerden öte, şuradan başlatırlar: Medreselerde felsefe derslerinin kaldırıldığı, resme benziyor diye Piri Reis haritalarının duvarlardan indirildiği dönem! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bugün de özde değişen bir şey yok. Bilimsel eğitimin karşısında ne varsa deniyorlar. Milli Eğitim Bakanı Yusuf Tekin’in bütçe görüşmeleri sırasında söyledikleri, eğitime bakışının fotoğrafı. Tarikat ve cemaatlerle protokolleri sürdüreceklerini ilan eden bakan tarihe geçecek iki saptama yaptı: -Sizin tarikat-cemaat dediklerinize, biz STK diyoruz. -Bunlarla protokoller öğrencilerin dağa çıkmasını önlüyor. Önce şu noktanın altını çizelim: FETÖ ile mücadele edilmiyor. Ne yapılıyor? AKP’ye teslim olmayan, biat etmeyen, başkalaşmış gibi görünmeyen, iktidarın temiz kâğıdı verdiği tarikat ve cemaatlere geçmeyen FETÖ’cülerle mücadele ediliyor. Bugünkü adı ne olursa olsun, Türkiye Cumhuriyeti’nin temel değerleriyle sorunlu olan, bunu yıkmak için sistemin içinde kalıp, sistemden beslenerek büyüyen, denetim ve kontrol dışı her güç FETÖ’dür. Bir örgütlenmenin STK olabilmesi için dört koşul vardır: Denetlenebilir olmak, şeffaf olmak, hesap verebilir olmak, yöneticisini seçimle belirlemek. Bu koşullar yoksa o kurum yasaların dışında demektir. Temel eğitim kurumlarındaki laik, bilimsel eğitim sistemini çökertmek için devreye sokulan tarikat ve cemaatler bir nebze gündem oluyor. Daha derinde pek çok sorun var. 2010’dan sonra ilahiyat fakültelerine karşı kurulan İslami ilimler fakülteleri var. Bakanın protokol imzaladığı tarikat ve cemaatler ilahiyat fakültelerindeki eğitimi yeterince “islami” bulmadı. Felsefe dersleri verilmesi de hoşlarına gitmedi. Dönüştürmeye çalıştılar olmadı. Bu fakülteler tarikat ve cemaatleşmeye direndi. Bunun üzerine İslami ilimler fakülteleri kuruldu. Halen 105 ilahiyat fakültesinin yanında ayrıca 33 İslami ilimler fakültesi var. Uzun yıllar Selçuk Üniversitesi İlahiyat Fakültesi’nde öğretim üyeliği yapan Prof. Dr. Şahin Filiz, “İslami ilimler fakültelerine ana dili Arapça olan, Suriye kökenli akademisyenler alınıyor. Bunun adı Araplaştırma girişimidir” diyor. *** Zarar tespit çalışmasında eğitimin ilk sırada olduğunu girişte vurgulamıştık. Ne yapmalı? Nasıl çocuğumuzun sağlığı için alanın uzmanına gidiyorsak, eğitim için de öyle düşünmeliyiz. Tüm velilere çağrımızdır: Çocuğunuzun sadece okula gitmesiyle ilgilenmeyin, aldığı eğitimi de dikkatinizde tutun. Onlar bizim sadece geleceğimiz değil, aynı zamanda bugünümüz. Onlar okuldan aldıklarını eve getirip ailelerini de etkileme gücüne sahip. Hepiniz çocuğunuzun milli eğitim bakanı olun! Onları ne dağa gönderin ne tarikata... Geleceğe gönderin!",https://www.cumhuriyet.com.tr/yazarlar/mustafa-balbay/ne-daga-ne-tarikata-2157348
Mustafa Balbay,Meydanda lanet Limanda ticaret!,03 Ocak 2024 Çarşamba,"2024, 2023’ten öyle sorunlar devraldı ki içinden nasıl çıkacak, bilinmez! Sanki, “Değişen sadece takvim yaprağı, memleket gündemi olduğu gibi yerinde duruyor” diye geldi 2024! Daha yılın ilk günü sabah başladı haber yoğunluğu... İktidarın seri üretime bağladığı en etkili alan, kriz! Özü, Filistin’e destek, İsrail’e lanet olan bir buluşmanın başına “Şehitlerimize rahmet” de konunca yelpaze genişledi. Üniversite öğrencisi Ege’nin hilafet bayrağı taşıyan bir göstericiye attığı yumruğa yargının gösterdiği hız gelişmelerin seyrini değiştirdi. İsrail’le ekonomi dahil bütün ilişkileri tıkır tıkır yürütürken bu ülkeye lanet okuyan mitinge evlatdamat göndermek konunun bir başka boyutu! *** Daha Suudi Arabistan’ın başkenti Riyad’da yaşanan “süper krizin” düğümü çözülmeden gündeme gelen “hilafetçiye yumruk tutuklaması” ancak şöyle özetlenebilir: Yurtta kaos, cihanda kaos! İktidarın en büyük besin kaynağı da bu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ciddi bir kriz mi gündeme geldi, çözüm basit: Daha büyük bir kriz üret, mevcut kriz gölgede kalsın! Üstelik milletin gerçek gündemi de gerilerde kalsın! 2023’te iliklerimize kadar hissettiğimiz ekonomik krizin faturası tümüyle halka çıkarıldı. 2024’ün zamları ilk günden milletin yaşamına geldi. Önce ulaşımdan gıdaya her alanı etkileyecek zamlar yürürlüğe girdi. Daha sonra maaşlara yapılacak zamlar konuşulacak. Eskiden kaşıkla verip kepçeyle almak deyimi vardı. Şimdi tersine döndü: Önce kepçeyle almak, sonra kaşıkla vermek! Yerel seçimlere giderken seçmen, bu gerçekleri dikkate alarak oyunu kullanacak. İşte bu olmasın diye, başka deyişle ekonomi gündeme gelmesin diye her şeyi yapıyorlar. Seçmen üç duyguyla sandığa gider: Korku, öfke, umut... İktidarın halka verebileceği bir umut yok. Diyebildikleri tek şey şu: - En kötü geride kaldı! Eee... Gelecekte ne var? Daha az kötü! Öfke de bir sandık tepkisidir. Seçmen kime kızgınsa sandıkta onun defterini dürer. İktidar, öfkeyi muhalefete yöneltmek istiyor, terörist ilan etmeye kalkıyor, olmuyor. Geriye korku kalıyor. İstanbul’daki hilafet gösterisinden Anıtkabir’de şeriat sloganına kadar pek çok olay, yerel seçime yönelik kurgunun bir parçası gibi duruyor. Bu oyunu bozmak muhalefete düşer... *** Bilal Erdoğan’ın Irak’ın kuzeyindeki şehitlerimizle Gazze’de yaşanan büyük dramın kökünü birleştirmesi, bir başka tartışma konusu. Türkiye, AKP iktidarlarına dek, bölgemizdeki krizlerde, savaşlarda genellikle çözümün parçası olurdu. İran-Irak savaşından İsrail-Mısır gerginliğine kadar geçmişteki pek çok olayda Türkiye, “Bütün taraflarla görüşebilen ülke” kimliğiyle pozitif rol oynardı. Şimdi görünüm değişti; artık çözümlerin değil, krizlerin bir parçası haline geliyoruz. İsrail’le Hamas arasındaki savaşın bir an önce kalıcı bir barışla sonuçlanması Türkiye’nin de lehinedir. Ancak burada İsrail’i lanetlerken Irak şehitlerimizi de bu tartışmanın içine sokmak elini ateşe sokmak değil midir? Erdoğan dün ne olursa olsun Suudi Arabistan’la ticaretimiz bozulmayacak, dedi. Anlaşılan aynı şey İsrail’le de geçerli. Davutoğlu, savaştan bu yana yüzlerce gemimizin İsrail limanlarına yük taşıdığını açıkladı. Slogan şu olsa gerek: Meydanda lanet, limanda ticaret!",https://www.cumhuriyet.com.tr/yazarlar/mustafa-balbay/meydanda-lanet-limanda-ticaret-2158674
Mustafa Balbay,Atatürk - 2 filmi ‘Vatanıyla büyüsün!’,11 Ocak 2024 Perşembe,"Atatürk filminin ikincisini izledikten sonra da birincisinde olduğu gibi yoğun duyguyla, bilinçle, heyecanla salondan ayrıldık. Atatürk de herkes gibi etten kemiktendi ama muhteşem bir ruhtan ve iradedendi. Mucizeler yaratan bir insandı. O mucizeler doğaüstü güçlere değil, tarih bilincine, vatan tutkusuna, zafere inanmaya, ufkun ötesini görmeye, elindeki olanakları en iyi şekilde kullanmaya, karşı tarafı iyi tanımaya ve neler yapabileceğini öngörmeye dayanıyordu. Savaşların ortasında tutkulu bir aşk yaşayan, Doğu Anadolu dağlarında iki yalnız çocuğu evlat edinen, kadınların da yaşamın içinde olmasını savunan Atatürk... Film bütün bunları sinema sanatının her türlü inceliğini kullanarak sunuyor, söyletiyor. *** Atatürk, Çanakkale’de düşmanın bütün dünya ölçekli stratejilerini boşa çıkarıp, zaferden zafere koşarken bunları başarması için kendisine komutanlık sunulmadı. Başlangıçtaki bütün öngörüleri doğru çıktıktan sonra “büyüklüğü” kabul edildi. Stoklarla Sınırlı Fırsatlar Yüzlerce Ürün Vivense Şimdi Satın Al Çanakkale için, “Türkiye Cumhuriyeti’nin önsözü” denir. Film bunu da yaşatıyor. Kâzım Karabekir’den Fevzi Çakmak’a Kurtuluş Savaşı’ndaki silah arkadaşlarının çoğuyla Çanakkale’de hemhal oluyor. Savaşın Conkbayırı bölümünde en yakınındaki askerinin çocuğu olduğu haberi cepheye ulaşıyor. Asker o karanlıkta bembeyaz dişleriyle gülümseyip mırıldanıyor: “Bahtıyla, vatanıyla büyüsün!” Asker o gün şehit düşüyor! Ah o şehitlerin yan yana, üst üste yattığı sahne! İnsan kendisini şehit dağının en altında hissediyor, bir an nefessiz kalıyor. O sahne Atatürk’ün gözünden hiç gitmiyor. Savaştan sonra İstanbul’a döndüğünde, 1918 Mondros Mütarekesi’yle Osmanlı kayıtsız şartsız teslim olduğunda, ne yapmalı sorusuna yanıt ararken şehitler canlanıyor Atatürk’ün beyninde. Hepsi ona bir şeyler soruyor. Atatürk’ün Çanakkale zaferleri sonrasıyla Samsun’a çıkışı arasındaki zaman dilimi gölgede kalır. Özellikle Suriye’den dönüp Samsun’a hazırlandığı altı ay içinde neler yaşadığı çok iyi anlatılmış. Saray merdivenlerinde geleceği ararken söyleniyor: “Cephe, saraydan güvenli!” *** Film, Mustafa Kemal’de kalıyor, Atatürk’e geçmiyor. Zaten başta bunu dürüstçe ifade etmişler; filme “Atatürk 1881-1919” adını vermişler. Mustafa Kemal, Cumhuriyetin ilanından, Cumhuriyet Devrimlerinden sonra “Atatürk” oluyor. Yönetmen Mehmet Ada Öztekin’i, başrol oyuncusu Aras Bulut İynemli’yi bir kez daha kutlarken film çıkışı arkamızdaki grubun söylediğini paylaşalım: “Herhalde devamı olacaktır!” Bizce de! Birinci film Çanakkale Savaşı’na hazırlıkla bitiyordu. İkinci film, Kurtuluş Savaşı’na hazırlıkla ve sinema salonunda alkış kopartan sözle bitiyor: “Ben yapmazsam kimse yapmayacak!” Örneğin... Üçüncü film, Kurtuluş Savaşı’nın hazırlığını, zaferle sonuçlanmasını içerebilir. 9 Eylül 1922’de İzmir’de, “Bitti paşam, başardık” diyen askerine, “Şimdi başlıyor” yanıtıyla bitebilir. Dördüncü film, Cumhuriyetin ilanı ve devrimleri içerebilir. Cehaletle savaşın adım adım sonuçları konu edilebilir. Yıllar önce sıraladığı devrimler listesine bakıp “Nerede kaldık” sorusuyla noktalanabilir. Beşinci film, savaşlar kadar barışların da kahramanı olan Atatürk’ün Balkan Antantı’ndan Montrö Sözleşmesi’ne kadar diplomasi cephelerindeki zaferlerini konu edebilir. Hatay sorununu tek bir Mehmetçiğin burnu kanamadan çözmesi, bunun kendi sağlığını daha kötüye götürüşü, Hatay’ın vatan toprağına katılışının kesinleşmesiyle ölüm döşeğinden kalkıp kendisine “boğaz turu” armağan etmesi anlatılabilir. Bu filmin adı da “Hatay Şehidi” olabilir. Bize, “Vatanımızda yaşıyoruz” dedirten Mustafa Kemal Atatürk ve bütün şehitlerimizin önünde saygıyla eğiliyoruz.",https://www.cumhuriyet.com.tr/yazarlar/mustafa-balbay/ataturk-2-filmi-vataniyla-buyusun-2161558
Mustafa Balbay,H-Arap dünyası!,04 Ocak 2024 Perşembe,"Suudi Arabistan’la yaşanmakta olan “süper kriz” Türkiye’nin Arap ülkeleriyle ilişkilerini de ister istemez gündeme getirdi. Erdoğan’ın krizin içeriğine ve yönetilememesine yönelik eleştirileri hemen “dost ülkelere hakaret ve nefret söylemi” olarak nitelemesi krizi derinleştirmeye yönelikti! Bu yönde kimi paylaşımlar, söylemler olabilir ama akılcı yaklaşım Arap ülkeleriyle olabildiğince karşılıklı saygıya dayalı ilişkiler kurmak. Bunu zorlamak... AKP iktidarı döneminde bu coğrafya ile ilişkilerin dozu bir türlü tutturulamadı. Ya can ciğer ya hançer! Aynı ülke bir gün FETÖ baş destekçisi bir gün her alanda işbirliğine açık vazgeçilmez müttefik... *** Bugün muhatap olduğumuz Arap ülkelerinin büyük çoğunluğu İkinci Dünya Savaşı’ndan sonra tarih sahnesine çıktı. 1945’te bir araya geldiler ve Arap Birliği’ni kurdular. Bugün 22 Arap ülkesi 400 milyonu aşan nüfusu ve enerji kaynakları sahipliği ile göz ardı edilmemesi gereken bir coğrafya. Stratejik önem, kullanabilirseniz güç, kullanamazsanız yük olur. Emperyal ülkelerin hedefi haline gelirsiniz. Hafif ticari araçlar Otobid'de. Otobid İşte Sudan; Mavi Nil ve Beyaz Nil’in birleşip devleştiği, Afrika’nın en büyük ülkesi idi! 2011’de kanlı iç savaşla ikiye bölündü. Petrol yatakları bir tarafta, onu pazarlayacak limanlar öteki tarafta! Tam çokuluslu şirketlere göre! İşte Yemen; Hint Okyanusu’nda 2 bin millik tek derin limana sahip. Kızıldeniz’e çıkan Babülmendep Boğazı’nın doğu yakası. Burayı kontrol etmek büyük hâkimiyet. O yüzden Yemen 20. yüzyılda ikiye bölündü, 21. yüzyılda iç savaşa boğuldu. İşte Suriye, Mısır, Libya; 20. yüzyılın ikinci yarısı boyunca Birleşik Arap Cumhuriyeti adı altında tek devlet kurmakla, ayrılıp birbirleriyle savaşmak arasında gidip geldiler. İşte Arap Yarımadası; Basra Körfezi, Hürmüz Boğazı’nın doğusunda İran, batısında sekiz Arap ülkesi var. Bu coğrafyaya yönelik yaygın tarif şudur: Arap dünyası! Kendi içinde ayrı bir dünya! Yarış da savaş da kendi içlerinde! Bahreyn’de tanıştığım Celil övünerek “Arap ülkeleri içinde en modern biziz” demiş, nedenini açıklamıştı: - Kadınların araç kullanmasına izin veren ilk ülke biziz! Yemen’de tanıştığım gazeteciler de Arap dünyası içinde en demokratik ülke olduklarını söyleyip devam etmişlerdi: - Arap dünyasında birden fazla cumhurbaşkanı adayı olan tek ülkeyiz! *** Türkiye’de genelleme yapılıyor ve tüm Arap ülkeleri bir bütün olarak aynı kefeye konuyor. Bu çok yanlış bir yaklaşım. Her şey bir yana bu ülke insanlarının çoğu Türkiye’ye, kadınların günlük hayatta yer alma yelpazesine, sosyal yaşama sempati duyuyor. Gittiğimiz pek çok Arap ülkesinde buna tanık olduk. Türkiye’nin kendi kimliğini koruyarak bu ülkelerle her alanda ilişkisini geliştirmesi gerekir. Bunu İsrail bile yapıyor. İsrail’in son yıllardaki anlaşmalarının çoğu çevresindeki coğrafyayla. Arap ülkeleri, 2011’de denedikleri “baharı” kana buladılar ya da kana bulanmasını engelleyemediler. Bu ülke yönetimlerinin Türkiye’ye karşıtlıkları duvar örmeyi gerektirmez. AKP ne Batı politikası oluşturabildi ne Doğu. Türkiye’nin çeyrek yüzyılını heba etti. İktidara seçenek olanlar sadece Batı değil, yeni bir Doğu-Batı politikası da inşa etmeli...",https://www.cumhuriyet.com.tr/yazarlar/mustafa-balbay/h-arap-dunyasi-2159050
Mustafa Balbay,Hukuktan bağımsız yargı!,23 Aralık 2023 Cumartesi,"Anayasa Mahkemesi (AYM) yeniden, bir kez daha, daha fazla oyla TİP Hatay Milletvekili Can Atalay’ın hak ihlaline uğradığını, tahliye edilmesi gerektiğini söyledi. Öncelikle şunu vurgulayalım: AYM her şeyden önce kendi onurunu korudu. Hâlâ hukuk devleti için mücadele edilmesi gerektiğinin altını çizdi. AYM’nin ilk kararı “demokratik” bir şekilde tartışmaya açılmıştı! Adalet bakanı, “Herkes görüşünü söylesin” demişti. Yerel mahkeme, “Bir de Yargıtay’ın incelemesini istiyorum” demişti. Yargıtay, AYM’yi Can Atalay’dan daha ağır suçlu ilan etmiş, tahliye diyenlerin topuna, “özgürlük istemekten” suç duyurusunda bulunmuştu! Saray, “Ben başhakemim, hangi taraf haklı bir bakalım” demişti. Saray’ın baş ortağı AYM için birbirinden demokratik iki seçenek ortaya koymuş, “Ya budayalım ya kapatalım” demişti! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte konunun bu kadar çoktan seçmeli olduğu bir ortamda AYM ikinci kez hak ihlali kararı verdi. Bu kez, AYM kararlarının uygulanması gerektiği görüşü, “oybirliği” ile çıktı. Bir başka deyişle, AYM üyelerinin tümü, “Bizim içimizden bir karar oyçokluğu ile çıksa bile, uygulanması şarttır” dedi. Önceki karar 25 Ekim’de 5’e karşı 9 oyla çıkmıştı. Bu kez karşı oy 3’e düştü. Demek ki iki kez daha başvuru olduğunda hak ihlali de oybirliği ile çıkacak! Adalet Bakanı Yılmaz Tunç öncekilerde olduğu gibi bu kez de “Mahkemeler bağımsızdır” dedi. Yerel mahkemenin ve Yargıtay’ın tutumuna baktığımızda Tunç’un sözlerinin tamamen gerçeği yansıttığını görüyoruz. Mahkemeler, hukuktan bile bağımsız! İşin abecesini yeniden anlatmaya çalışmak çok acı. Anayasal bir düzende Anayasa Mahkemesi en yüksek yargı organıdır. Herkes orada verilen karara uymak zorundadır. Bu ilkenin darmadağın edildiği, hukukun katledildiği günlerden geçiyoruz. Dün akşam saatlerine dek yerel mahkemenin AYM kararına uyup uymayacağını bekledik. Gerekçeli kararı görmek istedikleri duyuldu. Bunun anlamı şu: -AYM kapıyı açın demiş ama kapı kolunun yukarı çevrilerek mi yoksa aşağı çevrilerek mi açılacağını yazmamış. Bu netleşmeden karar verilemez! Yerel mahkemeyi daha gülünç duruma düşmemeye, madde madde duyurulan kısa kararın gereğini derhal yerine getirmeye çağırıyoruz. *** Yukarıda kara mizaha bulayarak anlatmaya çalıştığımız süreç nedeniyle Can Atalay aylardır hapiste. Özgürlüğün zamansal ölçümü zordur. Türkçeye “anı yakala” diye çevrilen zamanın felsefi anlatımı “carpe diem” değişik şekillerde ifade edilir: Bir yılın kıymetini, sınıfta kalan bilir. Bir ayın kıymetini, erken doğum yapan bilir. Bir haftanın kıymetini, dergi çıkaran bilir. Bir saatin kıymetini, üniversite sınavına giren bilir. Bir dakikanın kıymetini, uçağı kaçıran bilir. Bir saniyenin kıymetini, atletizmde gümüş madalya kazanan bilir. Bu anlatıma son bir ek de biz yapalım: Bütün bu zamanların kıymetini, hapiste yatan bilir! Ağızdan çıkan söz, yaydan çıkan ok, geçen zaman geri gelmez! Yerel mahkemenin sayın üyeleri... “Gerekçeli kararı” görme gerekçesiyle kararınızı önümüzdeki haftaya ertelediniz. Kendinizi hafta sonu zoraki olarak sevdiklerinizden uzakta bir odaya kapatın! Belki o zaman özgürlüğün kıymetini anlarsınız!",https://www.cumhuriyet.com.tr/yazarlar/mustafa-balbay/hukuktan-bagimsiz-yargi-2154718
Mustafa Balbay,‘Gaye’miz şahlanış!,21 Aralık 2023 Perşembe,"Ciddi bir ülkede en son magazin konusu olacak kişi Merkez Bankası başkanıdır. Paranın başındaki kişi genel olarak sadece ilgi alanında, “çok gerekirse” konuşur. Türkiye Cumhuriyet Merkez Bankası Başkanı Hafize Gaye Erkan 16 Aralık Cumartesi günü Hürriyet’e verdiği röportajla bu işin “Türk usulü” nasıl yapıldığını son derece anlaşılır biçimde anlattı. Aslında Türkiye’de sosyal katmanlar arasındaki diyaloğun ne kadar güçlü olduğunu Gaye Hanım’ın apartman görevlisi Sadık abisi ile ilişkisi gayet güzel gösterdi. Türkiye’de sosyal devlet kavramından daha güçlü bir aile bağları sigortasının olduğu yine Gaye Hanım’ın annesinin evin kapısını kızına açmasıyla sadece ülkemize değil, dünyaya da ilan edildi. Türkiye’de olası sosyal patlamaları önleyen en önemli unsur bu. *** 22 yıldır Türkiye’den uzak kalan ama ülkesiyle bağlarını kesmeyen Gaye Hanım gerek röportajda Ahmet Hakan’ın sorularına verdiği yanıtlarla gerek yaşamöyküsüyle içinde bulunduğumuz durumu, nereden nereye geldiğimizi gösterdi. 1997’de girdiği üniversite sınavında Türkiye 26’ncısı olarak Boğaziçi’ni tercih etmiş. Bugün Boğaziçi Üniversitesi’nin getirildiği duruma bakınca herhalde Gaye Hanım’ın da içi bir nebze sızlıyordur. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gaye Hanım 2000’lerin başında, “tam zamanında” yurtdışına gitmiş! Kariyer yaptığı, çalıştığı kurumlara bakınca şunu söylemek mümkün: Erdoğan’ın zaman zaman hakaret ederek küçümsediği ne kadar kurum varsa, hepsinde çalışmış. Ana konuları, Erdoğan’ın büyük ekonomist olarak nam salmasını sağlayan bankacılık, risk, faiz ve benzer alanlar olmuş. Yine röportajdan anlıyoruz ki Gaye Hanım, Erdoğan’a yapılması gerekenleri bir bir anlatmış, yola çıkarken faiz konusu dahil her şeyi konuşmuşlar. Akla ister istemez şu soru geliyor: “Faize bu kadar düşman olup, temel işi bu olan kişiye paranın yönetimini teslim etmek ne kadar büyük bir devrimci çıkış. O zaman memleketi niye yıllarca Nebati’nin gözlerine muhtaç ettiniz?” Gaye Hanım’ın halkın ekonomisini TÜİK yerine apartman görevlisi Sadık abisinden öğrenmesi isabetli bir yöntem. Enflasyonu TÜİK yerine beş apartman görevlisine hesaplatsanız, milim şaşmaz. *** Türkiye’nin ilk kadın Merkez Bankası başkanı olan Gaye Hanım, sistemi gayet güzel oturtmuş. Sorunları çözmek yerine yönetmek daha kolay. 10 yıldır enflasyon önümüzdeki yıl, bilemedin iki yıl sonra tek haneye inecek! Gaye Hanım da aynı sözü veriyor. Halkın yeterince kemer sıktığını lütfedip kabul ediyor. Erdoğan’la uyumları elbette çok önemli. Şu cümlelerini hiç dokunmadan aktaralım: “Cumhurbaşkanımızla bilgilendirme toplantılarımız oluyor. Kendisine, ‘Bize üç alan söyleyin, biz şahlandıralım. Sizin stratejik gördüğünüz nasıl savunma sanayisinde önümüzü açtınız, stratejik gördüğünüz alanları söyleyin destekleyelim’ dedim.” Çok iyi demişsiniz Gaye Hanım. Erdoğan’ın “nas”sıyla halkın “yas”ını sarıp sarmalayıp, yurtdışı birikimlerinizi de koydunuz mu, şahlanmadık alan kalmaz. Erdoğan elbette size şahlanması gereken alanları söyleyecektir ama biz de ahlanmakta olanları anımsatalım: emekliler, ücretliler, işsizler... Saçlarınızı atkuyruğu yapıp halkın arasında tanınmadan dolaşma fikriniz de son derece isabetli. Aksi halde herkes Sadık abiniz kadar nazik olmayabilir.",https://www.cumhuriyet.com.tr/yazarlar/mustafa-balbay/gayemiz-sahlanis-2153952
Mustafa Balbay,AYM’nin sendikal hak sınavı,19 Aralık 2023 Salı,"2023 yılının son günlerindeyiz. Gündemde 2024 yılında çalışanların, emeklilerin alacakları maaş ve ücret zammı var. Açlık deyince akla Meclis’te ciğer partisinin, barınma deyince Merkez Bankası başkanının annesine taşınmasının geldiği bir ülkede dar gelirlilerin durumunu gündemin üst sıralarına taşımak hayli zor! Bu kesimler emeklerinin hakkını aramanın yanı sıra özgürlük ve demokrasi mücadelesi veriyorsa, işleri daha da zor! Türkiye’de “fedakârlık” öteden beri hep eşit paylaşılmış bir önermedir. “Feda” kısmı çalışanların olur, “kârlık” kısmı da iktidar çevrelerinin! Bugün bu gerçeği kamu emekçileri sendikalarının yaşadığı akıl, hukuk ve vicdan almaz eşitsizlik üzerinden anlatmaya çalışacağız. *** Türkiye’de kamu çalışanlarının sendikalaşma hakkını elde etmesi kolay olmadı. Başta öğretmenler olmak üzere kamunun pek çok kesiminde, çalışanlar sendika hakkı için başvuracak makam bulmakta bile zorlandılar. Bu hakkı elde ettiklerinde bu kez karşılarına “iktidar gücünü kullanan meslektaşları” çıktı! Bu uzun tarihsel süreci bir başka yazıya bırakıp güncele gelelim. Cumhuriyetin kuruluş değerleri, özgürlük, demokrasi, alın teri mücadelesini önceleyen memur sendikaları, iktidar destekli sendikaların kıskacı altında. Kamu çalışanlarının önemli bir dilimi, iktidarın ön bahçesi görünümündeki Memur-Sen ve buna yakın konumda durarak güçlenen Kamu-Sen çatısı altındaki sendikaların bünyesinde. Bu sendikalar hak arama mücadelesini ikinci plana itince üye kaybetmeye başladı. Pek çok kamu çalışanı yukarıda tarif etmeye çalıştığımız iktidara karşı dik duran sendikalara yöneldi. Bunun üzerine iki yıl önce iktidarla bir olup toplusözleşmeye şunu eklettiler: Stoklarla Sınırlı Fırsatlar Yüzlerce Ürün Vivense Şimdi Satın Al -Üye sayısı işkolundaki tüm çalışanların yüzde 1’inin altında olan sendikalara üye olanlar toplusözleşme ikramiyesinden yararlanamazlar. Toplusözleşme ikramiyesi ayda yaklaşık 700 liraya karşılık gelen bir ek gelir. Yüzde 1’in altındaki sendikaya üye olan bunun ancak üçte birini alabiliyor. Üye sayısı daha az ama mücadele gücü daha yüksek sendikalar Danıştay’a başvurdu. Danıştay, eşitlik ilkesinden sendika seçme hakkının kısıtlanmasına kadar pek çok nedenle bunu iptal etti. Sorun mu canım? Danıştay iptal ettiyse Meclis’e gelen yeni bir çorba, affedersiniz torba yasanın içine yeniden konur. Öyle yaptılar. Üstelik yüzde 1’i de yüzde 2’ye çıkardılar. Zira bu sendikalar büyüyordu. 231 sendikadan 188’i yüzde 2’lik baraja takıldığı için büyümeleri durdu. *** Anayasa Mahkemesi (AYM), önüne gelen bu durumu 25 Ocak 2023’te görüştü ve “kabul edilebilir” buldu. Ancak neredeyse bir yıldır “karar verilebilir” bulmuyor olmalı ki sonuca bağlamıyor. Söz konusu baraj nedeniyle toplusözleşme ikramiyesinin eşitsiz dağıtımı 2024’te daha da derinleşecek. Kamu çalışanlarının direnerek, didinerek elde ettiği sendika hakkı, böylesine kabul edilemez bir haksızlık nedeniyle sararıyor! İktidara yakın durma hakkının göstergesi haline dönüşüyor. AYM, 2023 bitmeden bu eşitsizliği gidermezse kamu sendikacılığı, iktidarın yan kurumlarından biri haline dönüşebilir. Kişisel başvurularla ilgili toplum vicdanının sesi olan AYM, yüz binlerce kamu çalışanını ilgilendiren bu temel hakkın gaspına göz yummamalı...",https://www.cumhuriyet.com.tr/yazarlar/mustafa-balbay/aymnin-sendikal-hak-sinavi-2153095
Mustafa Balbay,Diyarbakır’daki Türkiye anneleri!,28 Aralık 2023 Perşembe,"Dünyanın neresinde bir insan ağlıyorsa, bir de anne ağlıyordur. Dünyanın her ülkesinde bir nebze vicdanı olan bütün yönetimler anneler gözyaşı döküyorsa, kayıtsız kalamamıştır. Kalanları da tarih mahkûm etmiştir. Arjantin’de 1977’de başlayan “Mayıs Meydanı Anneleri” buluşması, darbe döneminde kaybolan gençlerin mücadele bayrağı oldu. İstanbul’da Cumartesi Anneleri, 1995’ten beri, gözaltında kaybolan, faili meçhul cinayetle öldürülen yakınlarını arıyor. Diyarbakır’da da HDP il binası önünde toplanan anneler, 3 Eylül 2019’dan beri, “PKK’nin dağa götürdüğü evlatlarının bırakılmasını” istiyor. *** Sözcü gazetesi yazarı, sevgili kardeşim Saygı Öztürk’le birlikte Diyarbakır Kitap Fuarı’ndan bir süre kopup evlatlarını isteyen annelere gittik. Genişçe, beyaz çadırın içinde ne zaman geleceğini bilmedikleri evlatları için örgü örerken bulduğumuz anneler hiç kapanmayan yaralarını büyük bir metanetle anlatırken gözyaşı molası kaçınılmaz oldu. Evlatlarının fotoğrafı vücutlarından bir parça olmuş. Stoklarla Sınırlı Fırsatlar Yüzlerce Ürün Vivense Şimdi Satın Al Necibe Çifçi Hakkâri Şemdinli’den. Oğlu Roşat şehre gitmiş, geri dönmemiş. 5 çocuklu. Biri şehit olmuş. İki kızı evli, 2 oğlundan biri dağda. Torunlarını saymaya çalıştı, başaramadı. “Akıl kalmadı ki... Tek derdim oğul. Onu bulmak için Kandil’e kadar gittim. Peşine düşmeyeyim diye, ‘Öldü’ dediler. İnanmadım” diyor. İmmihan Fırkan’ın oğlu Mehmet Nili Fırkan İzmir’de Ege Üniversitesi İletişim Fakültesi’nde okurken 21 Mart günü evden çıkmış, dönmemiş. Ertesi sabah bulduğu boş yatak hâlâ gözlerinin önünde. Bir videoda oğlunu terör örgütü kampında dağ kıyafetiyle görmüş. “Öyle göreceğime, kefende görsem daha iyiydi” dedi, hıçkırıklarını tutamadı. Ona bir ulaşsa, ikna edip eve getirecek. Fatma Aksu, Kocaeli’nden. Mide kanseri ama ne gam, ille oğlu Eren. 10 yıl önce 16 yaşındayken gitmiş. “Ekmek alıp geleceğim dedi, dönmedi. Ölü mü sağ mı onu bile bilmiyorum” diyor. Saliha Tokay Diyarbakırlı. Oğlu 14 yaşında, “Ben Kürdistan’a gidiyorum” deyip çıkmış. Antalya’dan aramış. Sonra Kandil’e gitmiş. Anne de. “Kandil girişinde beni durdurdular, ‘Delirdin mi, git evine’ dediler. Oğlumu almadan gitmem dedim. Önce öldü dediler. Yaşadığını öğrendim. Sonra bir daha gittim. Yakında yine gideceğim” diyor. Nasıl gittin sorumuza, “Anne yüreği dağ bayır dinlemez” karşılığını veriyor. Hatice Levent Kütahya’dan gelmiş. Kızı Fadime lise sondayken baba kazada ölünce, “Beni kim okutacak” diye başını duvarlara vurmuş. Bitlis Üniversitesi’ni kazanmış, yollamış. Bir hafta sonu pikniğe gitmişler, o dönmemiş. “Kızıma uyuşturucu vermişler. Gözünü dağda açmış” diyor. Nazlı Sancar Van’da yaşıyor. Kızı Şeyma için önce Van’da tek kişilik eylemler yapmış. Eşi, kayınpederi kızını bulmak için olmadık olaylara karışmış, hapse düşmüş. Temizliğe giderek yaşamını sürdürmeye çalışmış, “Sen herkesle kavgalısın. Bizden değilsin” demişler. “Ev bile vermediler. Benim evim kızım, ona kavuşunca hayat yeniden başlayacak” diyor. *** Ziyaret anımızda Van, Kütahya, İzmir, Kocaeli, Diyarbakır, Hakkâri’den anneler vardı. Onlara, “Türkiye anneleri” demek en doğrusu. 371 anne buraya gelip “Çocuğumu istiyorum” demiş. 4 yılda 46’sı evladına kavuşmuş. Annelerden ayrılırken “Bir daha sizi çocuklarınızla ziyaret etmek istiyoruz” dedik. O an gözlerini anlatamam. Annelerin acıları yarıştırılmaz. Bu acılar üzerinden siyaset yapılmaz. Terör belası nedeniyle acı çeken bütün annelere karşı sorumluluğumuz var. Eyyy insanlar, gelin bütün annelerin yüreğinde birleşelim!",https://www.cumhuriyet.com.tr/yazarlar/mustafa-balbay/diyarbakirdaki-turkiye-anneleri-2156493
Mustafa Balbay,"Futbol, sadece futbol değildir!",14 Aralık 2023 Perşembe,"Ankaragücü Başkanı Faruk Koca’nın hakem Halil Umut Meler’e attığı yumruk Pandora’nın Kutusu’nun kapağına da denk geldi. Yaşamımızın hemen her alanında yaşanan sözlü ve fiziki şiddet sahaya indi. Milyonlarca kişinin gözü önünde, canlı yayın eşliğinde yaşandı. Şiddet geliyorum demişti! Benzetmede hata olmaz: Eşeğini dövemeyen semerini döver! Herkesin gücü hakemlere yetiyor. Futbolun giderek siyasallaşması, hakemleri daha fazla arenanın ortasına itiyor. Herkes hıncını hakemden çıkarıyor. Yenilen suçu hakeme yüklüyor. Siyasi müdahaleye laf edemeyen hakeme laf ediyor. Futbol programlarında bile doğallıkla şöyle bir “geçiş” yapılıyor: -Şimdi hakem hatalarına gelelim! Daha önce hakemlik yapmış futbol tanrıları bile tartışmalı pozisyonu 4-5 kez izledikten sonra karar verip hakemi sahaya yatırıyor. *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Faruk Koca, futboldaki olumsuzluklar için söylenebilecek her şeyi bir yumrukta ifade edip gitti. Olayın bütün aşamalarını yan yana getirince şunu görüyoruz: Bir tek doğru yok! Koca, daha geçen yıl fair play yani adil yönetici ödülü almış. Acaba hangi davranışları bunu sağladı? Koca, AKP milletvekilliğinden sonra Ankaragücü başkanlığına geliyor. Bir kişi elbette milletvekilliği yaptıktan sonra başka alanlarda da etkin olabilir. Ancak Saray, eski milletvekillerini sistemli olarak, üniversite rektörlüğü, kulüp başkanlığı, bakan yardımcılığı gibi parti gücünü devlet gücüne çevirecek alanlara yerleştiriyor. Futbol siyaset ilişkisine yönelik söylenecek çok şey var ama birini anımsatmak yeterli. Başakşehir’in üç büyüklerin karşısına çıkarılıp şampiyonluğa ilerlediği günlerde Erdoğan şöyle demişti: “Başakşehir çok iyi gidiyor. Onunla övünüyorum. Tabii benim kurduğum takım...” Bir cumhurbaşkanı böyle derse, bu kulübün başarısı için de başarısızlığı için de her şey söylenir! Futboldaki nefret dilinin nefret yumruğuna dönüştüğü tartışılırken Meclis bunun gerisinde kalmak istemedi. Saadet Partisi Kocaeli Milletvekili Hasan Bitmez, Meclis kürsüsünde İsrail’i eleştirirken iktidara da dokundurdu. Sözlerini bitirir bitirmez, bayılıp yere yığıldı. O sırada AKP sıralarından şu ses yayıldı: “Allah’ın gazabı böyle olur!” Meclis usulü, “Geçmiş olsun... Aman kendine dikkat et” mesajı! İki olayın art arda gelmesinin rastlantısal bir yanı yok. Siyasetteki nefret dili her fırsatta kendisini gösteriyor. *** Futbolla ilgili dünyada da kabul gören tanımlardan biri şudur: Futbol, sadece futbol değildir. Türkiye’de ekonominin yüzde 40’ı doğrudan ya da dolaylı olarak futbolun etrafında. Portekiz’i 1932’den 1968’e kadar diktatörlükle yöneten Salazar’ın ünlü tarifi de şuydu: -Ben ülkeyi 3F ile yönettim: futbol, Fatima, fado! Fatima dini temsil ediyor. Fado, Portekiz’e özgü müzik türü. Milyonlarca insanı peşinden sürükleyen futbol, ülkeyi rahat ve keyfi yönetmek isteyenlerin de oyunu. Türkiye’de ise iktidar futbolu hem kullanmak hem yön vermek istiyor. Örneğin, bütün takımların kıyasıya yarışması, şampiyonun da kararname ile belli olması, ne güzel olur. Halil Umut Meler’e geçmiş olsun diyoruz. Futbolumuzda ise henüz geçen bir şey yok. Baksanıza Futbol Federasyonu başkanı, sıcak duruma ilişkin atılan adımların tümünü cumhurbaşkanına bağlayıp çıktı!",https://www.cumhuriyet.com.tr/yazarlar/mustafa-balbay/futbol-sadece-futbol-degildir-2151384
Mustafa Balbay,Yeni ileri karakol Yunanistan mı?,12 Aralık 2023 Salı,"Erdoğan ve Miçotakis’in 7 Aralık buluşmasından çıkan mesajları okumaya çalıştıkça soru işaretleri artıyor. Elbette en güzeli kalıcı bir barış hedefine ulaşmak için güçlü temellerin atılmış olması. Her şey bir yana iki ülkenin de silahlanmaya ayırdığı paranın önemli bölümü Ege Denizi’nde “karşı taraftan daha güçlü olmaya” gidiyor. Bu bağlamda dünya ticaretinin bir numaralı kalemi olan silah sanayisi için kötü haber! Eğer bu başarılabilirse “barış ekonomisi”nin getirisi her iki tarafın lehine olacaktır. Daha ilk adımda bile turizmciler gerilim siyasetine tur üstüne tur bindiriyor! Biz bu beklentimizi en üstte tutalım. Öteki olasılıklara geçelim... *** Türkiye, bölgesindeki her krizde tarafların güvendiği ülkelerden biri olurdu. 1980’li yıllara damgasını vuran İran-Irak savaşında iki taraf da Türkiye’yi güvenli ülke olarak gördü, esir değişimlerini Türkiye üzerinden yaptı. Diplomatik temaslarının merkezi de Ankara idi. İsrail-Filistin, İsrail-Arap dünyası gerilimlerinde Türkiye bütün taraflarla diyalog halindeydi. Türkiye hep barışı önceler, taraflara bu yönde önerilerde bulunurdu. Bu politikadan 180 derece sapıldı. Türkiye bölgedeki her sorunun çözüm önericisi değil, parçası! Bölgemizde bir gerilim olsa, “demeci benden” deyip elde benzin yangına koşuyoruz. Bir insani kriz çıktığında onu sönümlendirmek yerine, sorumluyu ilan edip haddini bildirmek ilk akla geliyor. Sonra krize müdahale ediliyor. Örnekleri çoğaltmak mümkün... Burada kesip konunun özüne gelelim. Uluslararası alanda Türkiye artık Batı’nın bir parçası değil, Ortadoğu’nun bir parçası olarak kabul ediliyor. Türkiye, uygarlığı yakalama iddiasında bir ülke değil, Ortadoğu’nun en iddialı tarafı olma noktasında. Türkiye, demokrasinin en iyi işletildiği değil, en iyi kullanıldığı ülke. Türkiye, halkına hesap veren değil, hesap soran bir yönetim anlayışının egemen olduğu ülke. Türkiye, bir hukuk devleti değil, iktidar hukukunun uygulandığı bir ülke. Türkiye, bütün insani gelişim endekslerinde Avrupa ile değil, Afrika ve Asya ile yarışan bir ülke. Türkiye, halkın sorunlarını çözen değil, kullanan bir iktidar tarafından yönetilen ülke. Türkiye, muhalefetin iktidar olma seçeneği üretmek yerine, iktidarı meşru gösterme noktasına gerilediği bir ülke. Bütün bunlar küresel aktörlerin arayıp bulamadığı güzellikler! Türkiye’nin Ortadoğulaşmasıyla Batı da duvarı Hakkâri’ye değil, Edirne’ye çekmiş görünüyor. Edirne’deki Yunanistan sınırına çekilen tel örgü değil, teller ormanı ile örülü iki metre kalınlığında “aşılmaz” bir duvar! Bu durumda şu soru gündeme geliyor: NATO’nun ileri karakolu, Avrupa’nın dış duvarı artık Yunanistan mı? Dedeağaç’ta ABD’nin kurduğu 10’a yakın üs de bütün bunlara eklendiğinde soru daha çengelli hale geliyor. *** Yukarıdaki gerçekler ve olasılıklar 100. yılını kutladığımız Cumhuriyetin hedefi değildi. 100. yılda Anıtkabir’e sığmayan, gönlü orada olan milyonların hedefi de bu değil... İktidarın Türkiye’nin rotasını alabora eden gidişine hangi çizgiye kadar dur denecek? Önümüzdeki yerel seçimler yeni bir hattın kurulması bakımından genel sonuçlar da doğuracak. Buna kim ne kadar hazır? İktidar kendi yol haritasında ilerliyor. Muhalefet?",https://www.cumhuriyet.com.tr/yazarlar/mustafa-balbay/yeni-ileri-karakol-yunanistan-mi-2150566
Mustafa Balbay,Ciğerimiz yanıyor!,16 Aralık 2023 Cumartesi,"TBMM’deki bütçe görüşmelerine büyük bir anlam kazandırıldı. İllerimize özgü lezzetler Meclis mutfağında pişirilip, Genel Kurul’da parmak kaldırıp indirmekten yorulan milletvekillerine ikram edildi. Eskiden bütçe görüşmelerinde hangi gün hangi kurumun bütçesi konuşulacak diye merak edilirdi. Şimdi merak şu: -Hangi gün hangi ilin lezzetini tadacağız? AKP’nin icat ettiği cumhurbaşkanlığı hükümet sisteminde Bütçe Yasası’nın virgülüne dokunmak yasak. Sadece üzerinde konuşup oyluyorsunuz. Ret de yasak. Böyle bir şey olursa cumhurbaşkanı geçen yılın bütçesinde oynama yapıp devam ediyor. O zaman niye Meclis’te günlerce görüşme yapılıyor sorusu, ciğer partisiyle tam yanıtını buldu. *** Bakanlardan hangisine ülkenin ciddi bir konusunu sorsanız yanıt hazır: -Gündem Filistin! Gerçekten Gazze’de yaşananlar insanlık dramı. Gazze artık mezar şehir. Yakında ölü sayısı canlıyı geçecek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ciğerimiz yanıyor! Aman dikkat! Közler biraz fazla harladı, ciğerler yanmasın! Şişleri çevirin hızlı hızlı, iki taraf eşit pişsin... Eşitlik karakterimizdir. Somali cumhurbaşkanının oğlu Muhammet, kuryelikle ekmeğini kazanan Yunus Emre’yi eziyor. Tam bir trafik cinayeti. Sonrasında yaşananlar da hukuk cinayeti. Polisinden savcısına kadar herkes seferber olup Muhammet’in yurtdışına gitmesine yardım ve yataklık etmiş. Suçlu kim? Yunus Emre! Ölme suçu işlemiş! Kamuoyu bastırınca gerçeğe doğru meylettiler ama yurdumuzda yurttaşımızın hakkını arayamıyoruz. Ciğerimiz yanıyor! Aman dikkat! Kırmızı biberleri çevirelim derken ciğerleri yakmayalım. O ciğerler yanarsa ciğerimiz yanar... Çalışan emekliye 5 bin lira ikramiye verecekler, günlerdir bekletiyorlar. Emekliler 5 bin voltluk elektriğe çarpılmış gibi gergin. Tüm yurttan Ankara’ya gelip haykırdılar, yine seslerini duyuramadılar. Anlattıkları yaşam mücadelesini dinliyoruz... Ciğerimiz yanıyor! Aman dikkat! Közler küllerin altında kaldı, karıştırın biraz. Ama ateşi de çok yükseltmeyin, ciğerimiz yanar! Heeey emekli sen de ikide bir çıkışıp durma: -Bu mu bunca yıllık çalışmanın değeri! İlgilenecekler, hele pişsin Meclis’in ciğeri! Asgari ücrete artık yılda bir kez zam yapılacakmış. Aslında asgari değil, ortalama ücret oldu. Çalışanların yüzde 70’i asgari ücretli. Kimi işyerleri, “Bunu veremem” deyip kepenk indiriyor. İşsizlik mi, asgariye mecburiyet mi? İkilem yaman... İş yarı açlık, işsizlik tam açlık! Ciğerimiz yanıyor! Heeey çalışanlar, ikide bir çıkışıp durmayın: -Günlük kazanç ete değil, süte bile yetmiyor; ya bir ya iki şişe! İlgilenecekler, az bekleyin. Ciğeri takmış bulundular şişe! *** İnsan iktidar kulu olmayagörsün, Meclis kürsüsünde ölümü izlerken bile görevini ihmal etmez! Pek çok olaya milletin ciğeri yanarken, Meclis’te ciğeri yakmayıp, tam kıvamında pişirenleri ve icraatını yüksek sesle savunabilenleri kutlamak, “yüksek cesaret ödülü” vermek gerekir! Ekmek bulamıyorlarsa pasta yesinler sözü çok geride kaldı. Bunu mutlak yenilemek ve çağa uydurmak gerekiyordu. Türkiye dünyaya yepyeni bir devrimin haberini veriyor: Et bulamıyorlarsa ciğer yesinler! Akla bir de Orhan Veli’nin “Kuyruklu Şiir”i geliyor. Diyor ya: “Uyuşamayız, yollarımız ayrı;/ Sen ciğercinin kedisi, ben sokak kedisi” Her neyse... Aklımıza bir soru daha takıldı: Hayli pahalı olmalı değeri... Acaba kaç para tutmuştur Meclis’in ciğeri?",https://www.cumhuriyet.com.tr/yazarlar/mustafa-balbay/cigerimiz-yaniyor-2152127
Mustafa Balbay,Siyaset ve terör!,27 Aralık 2023 Çarşamba,"Terör örgütleri en büyük etkiyi propaganda gücünden üretir. Eğer bir terör örgütü hedef ülkenin gündemini belirleyebiliyorsa, siyasetine yön verebiliyorsa hedeflediği amaca adım adım yürüyor demektir. PKK’nin en güçlü olduğu dönemlerde, silah, militan, bütün unsurları bir araya getirildiğinde yüzde 60’la propaganda ilk sırada geliyordu. Hafta sonu art arda gelen şehit haberlerinden sonra iktidarın iki gündemi oluştu: - Teröre lanet okuma. - Terör üzerinden muhalefete meydan okuma! Her ikisinde de son derece hazırlıklı olduğu, önceki söylemlerinin üzerine fazla bir şey koymadan devam ettiği görülüyordu. Şunu net olarak ifade edebiliriz: İktidar ve ortakları terörle mücadeleyi her şeye bulaştırarak yerel seçime gidecekler! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP, iktidarın bu planının bir parçası olmayacağını ilan etti. Özgür Özel, terörü ortadan kaldırmak için ortak bildirinin bir yöntem olmadığını ifade etti, iktidarla aynı metnin altına imza atmayacağını duyurdu. Sağduyulu bir iktidar böyle bir söylem karşısında, “Bizim amacımız terörle mücadele” der, muhalefeti milletle baş başa bırakabilirdi. Sağduyu bu iktidarda ne gezer! CHP ortak bildiriye imza atsa da atmasa da hazırlamış olduğu şablona göre hareket edeceğini gösterdi. 14- 28 Mayıs öncesinde CHP’nin “Yine Baharlar Gelecek” videosunun içine terör örgütü yöneticisini de monte edip bunu meydanlarda gösteren bir iktidar 12 şehidimizin ardından da demeç bombardımanını sürdürdü. Dün bu köşede Diyarbakır gözlemlerimizi paylaşmış, HÜDA PAR’ın iktidar tarafından özenle büyütülmekte olduğunu yazmıştık. Aynı gün partinin genel başkanı Meclis kürsüsünden PKK söylemlerine rahmet okutarak federasyon, eyalet her şeyin konuşulmasını istedi. Bahçeli bunu görmezden gelip Özel’e saldırmayı tercih etti. İktidar denklemi şöyle kurmuş görünüyor: CHP’nin karşısına MHP’yi, DEM’in karşısına HÜDA PAR’ı koymak. Tepeden çatışmanın seyrine bakıp seçimlere gitmek! Bütçe görüşmelerinin sonuna doğru yükselen bu tartışma, A4 kâğıda yazılan bildiriye imza atma-atmama arasında derinleşti. Terör örgütlerinin en çok C4 patlayıcısı kullandığını anımsatıp iktidara seslenelim: C4’le mücadele A4’le yapılmaz! Bu tartışma ortasında bütçe ve ekonomi de geride kaldı. Ekonomiyi “nas”la düzlüğe çıkaramadınız, terörle mücadeleyi de “yas”la ve muhalefete saldırarak çözemezsiniz. Eğer ana amacınız bu sorunu çözmek değil, muhalefete karşı seçimde kullanmaksa, başka! *** Ezber bozan CHP, bununla yetinmeyecektir, yetinmemesi gerekir. Medyanın yüzde 90’ını elinde bulunduran iktidarın imaj oluşturma gücünü dikkate alarak attığı adımın içini doldurmalı. Türkiye’nin güvenliği, bütünlüğü, terörle mücadelenin kaçınılmazlığı toplumun içinde çok farklı yankılanıyor. Örneğin, genel seçimler öncesindeki “beka” tartışmasının Anadolu’da muhalefetin aleyhine şekillendiğini görmüştük. İktidar terörle mücadeleden çok teröristle mücadele ediyor. Bunun her aşamasını da siyasetin bir parçası yapıyor. Öyle ki şehit cenazelerini bile kutuplaştırmanın zemini yapmaktan çekinmiyor. Buna karşı toplumun bütün sinir uçlarına dokunacak, ikna edici, güven verici adımlar gerekiyor. Suyun taşı delen gücü sürekli akmasından gelir. CHP, bozduğu ezberin yerine neler koyduğunu sürekli anlatmalı. Önümüz seçim... İktidar her şeyi seçimin bir parçası haline getirecek!",https://www.cumhuriyet.com.tr/yazarlar/mustafa-balbay/siyaset-ve-teror-2156127
Mustafa Balbay,Siyaset yeniden şekillenecek!,06 Aralık 2023 Çarşamba,"İYİ Parti yerel seçimlere “hür ve müstakil” katılma kararı aldı. 14-28 Mayıs seçimlerinin ardından Akşener’in yaptığı açıklamalar dikkate alındığında sürpriz değil. Siyaset yeniden şekillenecek. Son seçimlerdeki dengenin tersi bir durum söz konusu. Millet İttifakı’nın bileşeni olan altı parti, 31 Mart’ın bir yarışanı olacak. Bu tablodan ne çıkar? Matematiksel baktığımızda CHP’nin lehine olmayan bir durum çıkar. Görünen oy oranları kılavuz istemez. “Görünen” tabloyu ne değiştirir? İyi liderlik, milletle güçlü ittifak, 2028’i de dikkate alan yeni siyasal söylem! Bunları başarabilen, 2028’in kapısı olan 2024 yerel seçimlerinde başarı elde eder! *** Bu köşenin ruhu, daha iyi olması için yapılması gerekenleri sıralamak, bunlar yapılmazsa yaşanabilecek tehlikeleri ortaya koymak... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 14-28 Mayıs öncesi şu cümleyi sıklıkla yinelemiştik: “AKP oy kaybediyor. Ancak bu eşittir CHP’nin oyları artıyor diye yorumlanırsa yanıltıcı olur...” AKP oy kaybetti ama CHP’nin oyu artmadı. Erdoğan, kaybedeceği oyların nereye yönelmesi gerektiğini de adeta planladı! Erdoğan’ın ne pahasına olursa olsun seçimi kazanma hırsını dikkate alarak hareket etmek gerekiyor. Şu anda muhalefetteki dağınıklık tam Erdoğan’a göre! AKP, 2002’de iktidara geldikten sonra merkez sağın bütün partilerini kendi içinde eritti. Onların yerine kurulan partilerin de büyümesine, baraj seviyesine gelmesine izin vermedi. Sadece İYİ Parti planı bozdu. İYİ Parti AKP’nin planın bozdu ama kendi planını yapamadı. Şimdi bu arayış içinde. Siyasetin merkez sağına güçlü bir partinin gerektiğine inanıyoruz, bu bağlamda İYİ Parti’ye başarılar diliyoruz. İYİ Parti Genel İdare Kurulu (GİK) oyçokluğuyla “kurumsal” bir karar verdi ama taban buna uyar mı? Bize göre uymaz... Tavan kurumsal karar verdiyse taban da “durumsal” karar verir! Tavandaki hesap çoğunlukla tabana uymaz. Şimdiden pek çok Anadolu ilinde adı konmamış işbirliklerinin olduğunu duyuyoruz. Hedef başarı olduktan sonra oraya ulaşma yolları da mubah olur. Tavan hedef olarak AKP’yi değil de CHP’yi seçerse? Yer yer bunun ipuçlarını görüyoruz. O zaman iş, “kaybet kaybet”e döner! İYİ Parti’den ayrılanlar da ağırlıklı olarak bu kaygıyı taşıyordu. *** Gelelim madalyonun öteki yüzüne... İYİ Parti kurulduğu günden beri iktidarın şaşı baktığı bir parti oldu. Yok saydılar, olmadı... Yanların çekmeye çalıştılar, olmadı. Terörist ilan etmeye kalktılar, olmadı. FETÖ’ye yamamaya çalıştılar, olmadı. Şimdi hür ve müstakil İYİ Parti’ye nasıl bakacaklar? Yukarıda vurguladık; tablo tam Erdoğan’a göre! Napolyon askerlerine demiş ki: “Beni sevmeniz gerekmez, benim için ölün yeter!” Erdoğan da partisinin dışındaki herkese şöyle yaklaşıyor: “Beni sevmeniz gerekmez, hatta benim yanımda olmanız da gerekmez, CHP’ye kaybettirin yeter!” İYİ Parti’de bunu yutmayacak güçlü kadrolar var. Ancak Saray’ın kafaya koyduğundan vazgeçmediği de bir gerçek! Her sorun kendi içinde fırsat da barındırır. CHP’nin önünde bu sorunlardan fırsatlar üretebilecek bir süreç var. Bakarsınız CHP’yi yalnızlaştırma çabası tersine çevrilir, CHP tek başına toplumun bütün kesimlerini kucaklayan bir parti olur!",https://www.cumhuriyet.com.tr/yazarlar/mustafa-balbay/siyaset-yeniden-sekillenecek-2148528
Mustafa Balbay,Eğitime saldırı,20 Aralık 2023 Çarşamba,"AKP iktidarlarının dokuzuncu Milli Eğitim Bakanı Yusuf Tekin belli ki kürsüye çıkmadan önce, “atış serbest” talimatı almış. Göreve geldiği 4 Haziran’dan beri eğitimin altını üstüne getiren Tekin, bakanlığının bütçe konuşmasında bütün perdeleri indirdi. 15 Temmuz 2016 miladından sonra laik, bilimsel eğitime karşı cephe alan örgütlerle yapılan protokolleri savunurken, sapla samanı birbirine karıştırıp yola aynen devam edeceklerini açıkladı. Bu yolun sonu neresi? Bakanı dinlerken aklımıza ister istemez 2000’li yılların başında FETÖ’yü öve öve bitiremeyenleri anımsadık. “Ne istiyorsunuz hocaefendiden?” diye başlayıp onu göklere çıkaranları anımsadık. FETÖ’yü dünya barışının mimarı, büyük önder olarak sunmaya kalkanları anımsadık. *** Anımsanması, unutulmaması gereken ne çok şey var! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir hastane düşünün; yönetim diyor ki hastaları haftada bir gün mühendisler muayene etsin, bir gün mimarlar! Hızını alamıyor; arada bir muskacıların da ameliyata girmesini istiyor! Böyle şey olabilir mi? Gelinen noktayı örneklemelerle anlatmaya çalışıyoruz ama ne kadar benzetme yapsak yetersiz. Bir bakan eğitim için öğretmenlerin dışında, bakanlık uzmanlarının dışında yöntemlere başvuruyorsa bunun tarifi olabilir mi? Dünyanın hangi coğrafyasına giderseniz gidin, ilerlemeye, gelişmeye ilişkin bütün adımların kökeninde eğitim vardır. İkinci Dünya Savaşı’nda kentleri, bütün altyapı yatırımları yerle bir olan Almanya’ya sorarlar: - Bu yıkımı kaç kuşak sonra aşabilirsiniz? Almanların yanıtı şu olur: - Bir kuşakta aşarız. Almanya’nın üniversiteleri var! Türkiye Cumhuriyeti’nin kuruluş temellerinde de en büyük harç eğitimindir. 100. yılda tartıştığımız konular ne kadar yol aldığımızı, daha doğru anlatımla ne kadar geriye gittiğimizi gösteriyor. FETÖ’nün en büyük hedefi, en büyük kadro kaynağı eğitimdi. Devlet, hukuk, sağlık, eğitim gibi temel işlevlerini devretti mi, devlet olmaktan çıkmış demektir. Dev bir kazan bir yerinden delik olursa içine koyduğunuz şeyi saklayamazsınız. Eğitim kevgire dönmüş, bakan kepçe çeviriyor. Bakanın, bütün yaptıklarını savunurken “Tarikatlar, cemaatler gençlerin dağa çıkmasını önlüyor” cümlesini nereye koyacağız? Okullar dağa çıkış yeri mi? Öyleyse siz devlet olarak acizsiniz de onlar mı gençleri dağa gitmemeye ikna ediyor? *** Bu gidiş karşısında ne yapmalı? Mücadele hattını, laik, bilimsel eğitimden ödün vermeme noktasına çekmek gerekiyor. Bugünün öğrencileri yarının karar vericileri, yöneticileri. Onları yarınlara hazırlama sorumluluğu da hepimizin. Erdoğan’ın yeri geldikçe dile getirdiği, “Kültürel iktidarımızı kuramadık” sözünün arkasında çok şey yatıyor. Düşünmeyen, sorgulamayan, kendi geleceğine bile yön vermekten yoksun bir kuşak istiyorlar. Bu gerçeklerin altını çizerken gidişin bilincinde olan, mücadele gücü yüksek kesimlerin bulunduğunu da unutmamak gerekiyor. Korkuyla bakmak yerine, ne yapmalı sorusunu soran bir süreci başlatmak ve devamında da hukuk, meşruiyet zemininde eğitimin rayından çıkmasına bıkmadan usanmadan karşı durmak gerekiyor. 1453’te Fatih Sultan Mehmet, İstanbul’a girerken Avrupa’da Gutenberg’in matbaası baskıya giriyordu. Yüzyıllardır o açığı kapatamadık. Cumhuriyetle başlayan Aydınlanma meşalesi sönerse 21. yüzyılı da kaçıracağız. Buna izin vermemeliyiz...",https://www.cumhuriyet.com.tr/yazarlar/mustafa-balbay/egitime-saldiri-2153550
Mustafa Balbay,Değişimin umuda dönüşümü!,05 Aralık 2023 Salı,"Hafta sonu Antalya Kitap Fuarı’ndaydık. Cumartesi ve pazar Cumhuriyet Kitapları standında, Bilgi Yayınevi’nde okurlarla buluştuk. Kitap fuarları sözümüzü yerel basınla da paylaştık: Okurla yazar buluşursa okuryazar oluruz! Gelişmiş toplumda ayda bir kez kitabevine giden ve bir yayın organını düzenli olarak takip eden kişiye okuryazar deniyor. Bu oran Türkiye’de yüzde 5. Avrupa ortalaması yüzde 50’nin üzerinde. Rekor Finlandiya’da, yüzde 65... Önceki yıllarda kitap okuru ilgisini çeken kitabı arardı. Önce bulur sonra fiyatını sorardı. Eylül sonundan bu yana katıldığımız altı fuarda giderek şu öne çıkıyor: Önce kitabın fiyatına bakılıyor sonra içeriğine! Ekonomik krize karşın bütçesinden kitaba pay ayıranların olması ise umut verici. *** Antalya’da iki gün boyunca yüzlerce okurla yüz yüze geldik. Soruları yanıtladık, dertleri dinledik. CHP’deki değişim bir beklenti yaratmış. Bu beklentinin umuda dönmesi gerekiyor. Değişimin umuda dönmesi bekleniyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Her kesim yaşananları kendi penceresinden değerlendiriyor. Konuştuğumuz kişi kadar çeşitli düşünce vardı. AKP’nin yarattığı, kronikleşen sorunların “artık çözülemez hale geldiği” görüşü öne çıkmaya başlamış. Bu tehlikeli. Otoriter yönetimlerin bir başka hedefi de şudur: Toplumun, iktidar değişikliğinin artık mümkün olamayacağı düşüncesine kapılması ve demokrasi arayışından kopması! CHP, yönetim değişikliğini umut yüksekliğine çeviremezse, bu eğilim kazanabilir. Bunun devamı da şudur: - İktidar değişir diye beklemekten yorulduk, bu koşullarda nasıl yaşanır ona bakalım! Antalya sadece turizmle değil, pek çok yanıyla ülke gündeminde. Kitap fuarında sürekli yapılan anonslardan biri Rusçaydı. Antalya’da yaşayan Rus yazarlar da fuara katılmıştı. Sahildeki, ana caddelerdeki tüm mekânlarda tabelaların ikinci dili Rusça. Ukraynalıların sayısı da az değil. Karadeniz’de savaşan iki ülkenin insanları Antalya’da buluşmuş. Ruslar kadar Suriyeliler de kentin nüfusça büyük sakinler arasında. Antalya Aksu’nun köyünde bir anaokulu öğretmeniyle konuşurken Suriyelilerle nasıl anlaşıyorsunuz diye sorduk. Yanıtı: - Bakışarak... Antalya’nın merkezindeki kimi okullarda Suriyeli sayısı bizim öğrencileri geçmiş. Çocuğu sorun yaşayan bir Suriyeli okula gelip çıkışmış. Giderken şöyle demiş: - Yarın buraya Birleşmiş Milletler elemanı göndereceğim. Ona hesap verirsiniz *** Kendi içimizdeki çelişkilerden de birkaç yumak edindik! Antalya Kitap Fuarı’nı dolduran yurttaşlara teşekkür ederken şöyle dedik: - Antalya’da güneş sadece gökyüzünde değil, aynı zamanda insanlarımızın beyninde! Örneğin konferans salonlarının sürekli dolu olması başta konuşmacı olmak üzere herkese umut veriyordu. Bunun yanı sıra bağnazlık örnekleri de dinledik. Bir okulda öğretmen, beden eğitimi dersinde kız öğrencinin bacağı yaralanınca hemen ilaç getirip uygulamış. Aile, “Öğretmen kızımızın bacağına dokundu” diye şikâyet etmiş. Soruşturma açılmış! İmam hatip ortaokulu öğretmeni anlattı: - Herkesi zorla imam hatibe yazdırınca bu okulların da ruhu bozuldu. Yüzde 70’i liseyi imam hatipte okumamak için her şeyi yapıyor. Öğretmen, bozulmaya ilişkin ilginç örnekler verdi. Kindar neslin kininin yönü karışık! Bir ziyaretçimiz de imamdı. Ayaküstü sohbet ederken Ruslarla Suriyelileri karşılaştırdı: - Ruslarla anlaşmak daha kolay. Yol, yöntem biliyorlar. Bu hafta sonu da Ankara Kitap Fuarı’ndayız. Yerel yönetimlerin sonucu kitaba da yansıyor!",https://www.cumhuriyet.com.tr/yazarlar/mustafa-balbay/degisimin-umuda-donusumu-2148130
Mustafa Balbay,Kuralların yerini krallar alınca,13 Aralık 2023 Çarşamba,"Demokrasinin en yalın tanımı şudur: Kurallar ve kurumlar rejimi! Kuralların yerini krallar aldı... Kurumların yerinde de durumlar var! O an neyi gerektiriyorsa! Tek kişinin belirleyici olduğu “şahsım” rejimlerinin içinde başka bir “çoğulculuk” vardır. Kuralın değil de kralın dediği olur ilkesi uygulandığında “kralcıklar” oluşur! Hangi bakanlıkta krala kimin yakın olduğu hemen duyulur. O kişinin ayrı bir ağırlığı oluşur. İş isteyenden atama bekleyene kadar herkes ona yakın durmaya çalışır. Kralcıkların altında da alt takımlar vardır. Böylece krala giden yol, belirgin hale gelir. Eğer kralcıklar kendi içinde bir nebze örgütlü ise krala bile laf söyleyebilecek hale gelir. Devamında o bakanlığı yönetenler kendi içinde ayrı bir yuvalanma oluşturur. *** Yukarıda sözünü ettiğimiz sistem her bakanlığı erozyona uğratır ama en çok Adalet Bakanlığı’nı çürütür. Anayasa Mahkemesi’nin (AYM) yok sayıldığı, her türlü hakarete uğradığı, kapatmakla budamak arasında seçeneklerin konuşulduğu bir ülkedeyiz. AYM böyle olunca öteki kurumlarda neler yaşanmaz! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Somali Cumhurbaşkanı Hasan Şeyh Mahmut’un oğlu Muhammet İstanbul’da kurye Yunus Emre Göçer’i ezerek öldürüyor. Muhammet, Türkiye’nin kurallar değil, krallar rejimi olduğunu iyi biliyor. Olaya müdahale eden güvenlik görevlilerine de böyle bir durum karşısında ne yapmaları gerektiği öğretilmiş. Hemen gereği düşünülmüş! Hukuka, afedersiniz Saray’a giden yol aranmış. Yunus Emre Göçer’in evine haber verilmiş: “Oğlunuz intihar etti!” Yunus Emre, hayatına son vermek istemiş. Yolun en sağından gidip uluslararası bir olay olsun diye düşünmüş. Gözüne Somali devlet başkanının oğlu ilişmiş. Oğul Muhammet, Yunus Emre’nin niyetini kavrayıp yardımcı olmuş! Bereket gazeteciler var, mobese kameraları var. Olayın öyle olmadığı ortaya çıkmış. O zaman diliminde de Muhammet yurtdışına çıkmış! Bir gazeteci bu olayı Adalet Bakanı Yılmaz Tunç’a soruyor. Tunç, anlamlı bir yanıt veriyor: -Gündem; Filistin! Gazeteci olayın çarpıklığını özetlemeye çalışıyor. Bakan çıkışıyor: -Gündem Filistin! Filistin elbette gündemin en önemli unsuru. Ama ülkenin en büyük kentinde bir cumhurbaşkanının oğlu insan öldürüyor. Bu trafik cinayeti yolda hukuk cinayetine dönüşüyor. Olayın medya boyutunun da adalet bakanından geri kalır yanı yok. “Anlı” şanlı programlar yapıp gizli kalan cinayetleri ortaya çıkaranlar, trafik cinayetinin örtülmesine karşı ekranı kapatmayı tercih ediyorlar. *** Bazen bir olay o ülkenin hukuktan sağlığa, uluslararası ilişiklerden güvenliğe kadar her alandaki durumunu ortaya koymaya yeter. Kurye Yunus Emre cinayeti bunun somut örneği. Ülkenin adliyeleri iktidar ortakları arasında paylaşılmışsa... Ülkenin bakanlıkları tarikatlar arasında bölünmüşse... Ülkenin okullarına milli eğitim bakanı hariç her kurum müdahale ediyorsa... Orada artık tek tek düzeltilecek sorun kalmamış demektir. Bir bütün olarak “yeniden inşa” gerekiyor.",https://www.cumhuriyet.com.tr/yazarlar/mustafa-balbay/kurallarin-yerini-krallar-alinca-2150969
Mustafa Balbay,Kolay para!,07 Aralık 2023 Perşembe,"Paranın en güzel tarifini 30 Kasım 2020’de Katar’ın İstanbul Borsası’na ortak olmasını yorumlarken AKP’nin genel başkanı ve cumhurbaşkanı sıfatıyla Recep Tayyip Erdoğan yapmıştı: “Paranın rengi, dini yoktur; para paradır!” Memleketin en tepesindeki yönetici bunu dedikten sonra, bankacısı, futbolcusu, zabıtası, galericisi ne demez! Erdoğan böyle dese de paranın bin bir türlü rengi var: kara para, ak para, yeşil para, toz para... Son dönemde Seçil Erzan olayı ile birlikte paranın iki özelliği daha ortaya çıktı: zor para, kolay para! *** Zor parayı hepimiz biliyoruz. Emekle, alın teriyle, beyin teriyle kazanılan para. Onun da tam karşılığı alınabilirse tabii. Gündemde asgari ücrete, emekliye, çalışana yapılacak zam var. İktidar onlara bütçeden en az payı vermek için TÜİK sepetini bile gizli hale getirdi. Zam enflasyona göre belirlenecek ama enflasyonun hangi ürünlerle, hangi hizmet bedelleriyle hesaplandığı belli değil. Gizli hesap, açık zam! Emeklilerin gayrisafi yurtiçi hasıladan aldığı pay 2009’a kadar yüzde 5 civarındaydı. Şimdi yüzde 2.5’e düştü. Bunun anlamı şu: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Emeklinin payı, başka kalemlere aktarılıyor. Örneğin İstanbul’da BDDK personeline 45 bin lira ek para verilmesi düşünülebiliyor. Öteki çalışanlara yok! Türkiye’de ekmek, kimine göre aslanın ağzında, kimine göre elinin altında. Türkiye’de bütçenin gelir hanesinde milyonlarca yurttaşın ödediği vergiler var, gider hanesinde iktidar listesine girenler var. Türkiye’de halkın bütçesi yama tutmuyor, Saray’ın bütçesine torba yetmiyor. En son Meclis’e gelen torba yasanın içinde de yukarıda aktardığımız çelişkileri besleyecek maddeler var. *** Kolay paraya gelirsek... Seçil Erzan olayı, Polatlar ve sülalesi gösteriyor ki kolay para diye bir kavram üretebiliriz. İş “Vurun Seçil’e” kolaycılığına döndü. Onun etrafında üzüm salkımı gibi çeşitlenen kolay para avcılarına bakınca olay “münferit” değil. Akla onlarca soru geliyor: - Seçil Hanım böylesine büyük bir fon yönetimini tek başına mı yürüttü? - 7 Nisan’da patlayan olaydan sonra futbolcular neden ilk Saray’a gitti? Bu haber doğru değilse her şeyi anında yalanlayan İletişim Başkanlığı niçin cumhurbaşkanımızı korumuyor? - Bu işlemleri “Seçilbank” mı yaptı? Böyle bir kurum mu var yoksa ona yardımcı olanlar mı var? Varsa niçin soruşturma konusu olmuyor? Madalyonun bir başka yüzü de şu: Kolay para kazanma hevesini besleyen kaynaklar neler? Soruya soruyla karşılık vermek gerekirse: - İhaleye fesat karıştırma suçunun tarihe karıştığı, bunun ihalede fırsat yaratma başarısına dönüştüğü ülkede kim böyle bir yolun nereden geçtiğini araştırmak istemez? - Karapara kavramının ortadan kalktığı, altı ayda bir karaparanın yasal paraya, mali barış bayrağına dönüştüğü bir ülkede kim bu otobana girmek istemez? Kim istemez? Alın teriyle, namusuyla para kazanmak isteyenler istemez. Bu düzenin temizlenmesi için işte o namusluların namussuzlar kadar cesur, güçlü, örgütlü olması gerekiyor. Bir ülkede en güçlü ortaklık, en çok para getiren ortaklık suç ortaklığıysa sadece paranın rengi değil, günün rengi de karaya dönmüş demektir!",https://www.cumhuriyet.com.tr/yazarlar/mustafa-balbay/kolay-para-2148876
Mustafa Balbay,Yunanistan’la barış!,09 Aralık 2023 Cumartesi,"Erdoğan’ın “Bir gece ansızın gelebiliriz” mesajı meğer “Resmi bir ziyaret yapalım, her konuyu konuşalım” anlamına geliyormuş. Erdoğan’ın “Benim için Miçotakis diye biri yok, bir daha onunla görüşmem” sözleri meğer, “Komşular arasında bir numara Miçotakis, ondan başka dost biri yok” anlamına geliyormuş. Örnekleri uzatmanın gereği yok. Bir Erdoğan klasiği yaşıyoruz. 180 derece için şöyle bir tanım yapılabilir: Erdoğan’ın iki demecinin yan yana konması arasındaki açı ölçümü! *** Yazıyı baştan sona Erdoğan’ın 180 dereceleri ile tamamlayabiliriz. Buna bir yazı bile yetmez. Ancak bugün zarfın içini yazmak her iki ülke için de daha doğru olanı. Yıllar önce ilk kez bu köşede yaptığımız şu benzetme güncelliğini koruyor: Ege’nin iki yakası bir araya gelmeden Türkiye ile Yunanistan’ın iki yakası bir araya gelmez! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atina’daki Erdoğan-Miçotakis görüşmesi sonrası yapılan açıklamalar iki tarafın da bu sözü yakasına taktığını gösteriyordu. Özellikle Yunanistan tarafında seçim öncesinin bir numaralı malzemesi “Türkiye düşmanlığıdır”. Bu kez de öyle oldu. İki lider de seçimden önce karşıtlıktan iyi beslendiler. Bugüne gelirsek... Böylesi görüşmelerin içeriğine ilişkin ilk gösterge ortak bildiridir. Erdoğan’ın pek çok dış gezisinde ortak bildiri yayımlanmıyor. Sanırım içine konacak bir şey bulunamıyor. Atina’da ortak bildiri vardı. İçeriğinin özeti de şuydu: -İki ülke arasında pek çok sorun var. Bunları konuşabilecek noktadayız. Bu da çok kıymetli. Şunlar gerçek: -Yunanistan, 2004 yılından bu yana Ege’de Türkiye’ye ait 20’den fazla insansız adayı işgal edip çoğunu yerleşime açtı. Toplam yüzölçümü Kıbrıs’tan fazla! -Yunanistan, 2007 yılından bu yana Doğu Akdeniz’de Türkiye’yi kuşatan adımlar attı. Doğu Akdeniz Gaz Forumu’nda Yunanistan ve Kıbrıs Rum Yönetimi’nin yanı sıra Mısır’dan İsrail’e tüm bölge ülkeleri var; Türkiye yok! -Yunanistan, Kıbrıs ve Ege’ye ilişkin sorunları kendi bakışı ile AB’nin önüne koyup “Türkiye’ye tavır alın” diyor. Ortak bildiride bunlara ilişkin net cümleler yok. Ne var? Sık görüşelim, gidelim, gelelim, barışı temel alalım... Eğer gerçekçi adımlarla gidilecekse ilk adımın atılmış olması da önemlidir. *** Ecevit sıklıkla, “Türkiye ile Yunanistan’ın arasına üçüncü bir ülke girmezse, bütün sorunlar çözülür” derdi. Bu yola girilmesini dileyelim... İki ülke çok inişli çıkışlı bir 20. yüzyıl yaşadı. Lozan vurgusunu Miçotakis de yaptığına göre bu anlaşma zemin de güçlü bir işbirliği yeniden kurulabilir. Atatürk’ün Yunanistan’la ilişkileri bir bütün olarak bakıldığında ana fikir olarak bugün de günceldir. Savaşlar kadar barışların da kahramanı olan Atatürk 1934’te Balkan Antantı gerçekleştirdi. Bu anlaşma bütün Balkanlar’da barış havasının esmesini sağladı. Yunanistan yönetimi Selanik’te Atatürk’ün doğduğu evi Türkiye’ye hediye etti. Bugün de müze olarak halka açık olan evin dış duvarında “Balkan ittihadının kurucusu Mustafa Kemal” diye yazılıdır. Erdoğan Lavrion kampının kapatılmasına da değindi. Kampa yıllar önce gitmiştim. Önümüzdeki günlerde yazı konusu yapmak isterim. Dileyelim ki Atatürk’ün “Yurtta barış, dünyada barış” şiarı bugünün liderlerine de örnek olsun...",https://www.cumhuriyet.com.tr/yazarlar/mustafa-balbay/yunanistanla-baris-2149611
Mustafa Balbay,Diyarbakır’dan görünüm!,26 Aralık 2023 Salı,"Sur bölgesinde dört ayaklı minareden Ermeni Kilisesi’ne doğru yürürken genişletilmiş kaldırımda üç genç, gitar eşliğinde şarkılar söylüyordu. Bir Türkçe bir Kürtçe değişik bir repertuvar hazırlamışlar. Pop müziğinin ardından yerel kıyafetle yörenin oyunlarını oynayan ak saçlı genç para vermek isteyenleri gülümsetiyordu. Parayı iki dişinin arasına koyup ortadaki kutuya atarken çevredeki yerli turistler her şeyi cep telefonunun kamerasından izliyordu. Ulu Cami’ye giderken Hasan Paşa Hanı esnafı dibek kahvesini içmeden göndermedi. Hanın içindeki hediyelik eşya dükkânlarında Şeyh Sait’in duvara asımlık posterlerinin yanında Ahmet Kaya da vardı. Esnaf durumu anlatırken söze “ekonomik terörden” başladı. Türkiye’nin genel görünümü Diyarbakır’da da hissediliyor. Irak’ın kuzeyiyle ticareti ve ortak yatırımları konuşacak kadar çeşitlenmiş. Oradan gelen şehit haberleri kentin genelinde endişe yaratmış. Terörün tırmanması endişesi var. Diyarbakır politik bir şehir, bir dizi soru işareti sıraladılar. *** Mezopotamya Kültür ve Kongre Merkezi’ndeki kitap fuarının girişi Türkiye’nin öteki kentlerindeki fuarlara benziyor. Önde gelen yayınevleri yine girişin etrafında. Kürtçe yayın yapan, Kürt sorununu Türkçe anlatan yayınevleri ağırlıklı olarak salonun bir bölümüne dizilmiş. İsmail Beşikçi sadece engellere değil, yıllara da meydan okuyan duruşuyla dikkati çekiyor. Türkçe ve Kürtçe kitap yayımlayan yazarlarla sohbet ederken ortak kaygıları diyalog ortamının bozulmaması idi. Abdürrahim Kılıç’ın, “Koca Türkiye bir dile sığmaz” sözünü not ettik. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Muhafazakârlıktan öte Hizbullah eksenine yakın olduğunu hissettiren ikili üçlü gruplardan biriyle konuşurken şu sözün etrafında durdular: -Düşünce putlarını yıkmak gerekir! Onlara göre Türkiye’de egemen olan anlayışların yeniden sorgulanması ve yıkılması gerek! İktidar ortağı HÜDA PAR’ın bölgedeki ağırlığı artıyor. Kentin tarihini yaşayanlar 1990’lı yıllardaki iki ucu keskin terör günlerine gönderme yapıyor. HÜDA PAR bir toplantı yaptığında güçlü geçmesi, herhangi bir olumsuz müdahale olmaması için devlet güçleri de seferber oluyormuş. Kitap fuarlarında öğretmenlere mutlaka şu soruyu sorarım: -Nasıl bir kuşak geliyor? Bu soru Diyarbakır’da ayrı bir içerik taşıyordu. Öğretmenlerin anlatımındaki satır başları şunlar: -Gençlerin kafasında dağa çakmaktan çok yurtdışına çıkmak var. -Ülke tarihine ve benzer konulara soğuklar. -Onlar artık dijital çağın çocukları. Kentin siyasetinde öteden beri etkin olanlar ise genel bir “bıkkınlıktan” söz ediyorlar. Böyle kesimler olsa da Diyarbakır’da siyaset hep diri. Kentin sakin görünüşünün altında geçmişten bugüne yaşanan tüm sorunların közleri var. *** Diyarbakır’ın ve Cumhuriyetin avukatı, CHP gençlik kollarında siyasete başlamış sevgili dostum Sertaç Eke ile Sur içinde, dışında dolaşırken, hasır taburelerde demli çay içerken genel gözlemlerimiz ışığında geleceği konuştuk. Eke, “Siz bu bölge insanına bir adım atın, o size iki adım atar” diyor. Bu gerçeği yaşadık. Kitap fuarında bizim gibi düşünen düşünmeyen pek çok kişinin ilk sözü şu oldu: -Sizi burada gördüğümüze sevindik! “Gazeteci-yazar” tanımı doğal ama bir de “sanayici-yazar”la tanıştık. “Tok Evin Aç Kedileri” başlığıyla hayatını yazan Diyarbakırlı sanayici Medeni Dilek, son işlerinden birinin Erbil’de fabrika kurmak olduğunu söyledi. Barış, sadece insanların huzur içinde bir arada yaşaması değil, aynı zamanda ekonominin büyümesi demek. Barış ekonomisi savaş ekonomisinden çok daha güçlü ve kalıcıdır! 12 şehidimizi bir kez daha saygıyla anarken emperyalizmin ve kuklalarının bütün oyunlarına inat, barışı hedefleyeceğiz. Barışa barışa kazanacağız!",https://www.cumhuriyet.com.tr/yazarlar/mustafa-balbay/diyarbakirdan-gorunum-2155744
Mustafa Balbay,Şair Eşref saati!,02 Aralık 2023 Cumartesi,"Yazı aramızda, günlük yazılarımı 20 kadar kişinin mutlaka okuduğunu düşünürüm. Bir bakıma onların öğrencisi gibi hissederim kendimi. Hepsinin adını daha sonra başka bir yazıda paylaşırım; Homeros’tan Aziz Nesin’e, Yunus Emre’den Şair Eşref’e kadar onca okurun öğrencisi olmak hayli öğretici... Yüzde 30’u bilgi, yüzde 10’u mizah, yüzde 20’si izah, yüzde 20’si öngörü olan bir yazı, sözünü ettiğim okurlar katında bir ölçüde kabul görür. Arada sözcük oyunlarına bozulurlar ama sonuçta “Türkçenin zenginliğinden yararlanmışsın, senin yaratıcılığın falan değil” derler! “Elbette öyle” derim, bütün mesele Türkçemizin zenginliklerine ulaşabilmek. *** Geçtiğimiz günlerde Bilkent’e taşınan Ankara Sanat Tiyatrosu’nun (AST) sahneye koyduğu “Heccav Yahut Şair Eşref’in Esrarengiz Macerası” oyununa gittik. Semih Çelenk’in yazdığı, Mehmet Ulusoy, Yıldırım Şimşek, Çağlar Deniz, Yıldız Şanlı’nın rol adlığı oyunu izlemekten öte, yaşadık! Şair Eşref, Osmanlı İmparatorluğu’nun son döneminde devlet görevinde de bulunmuş ama devletin kirlenmiş, yozlaşmış yanlarını da eğip bükmeden eleştiren bir aydın. Elbet bunun bedelini de öder! Hapisler, sürgünler... Geri dönüp devlet görevine ve tabii ki devleti de sözünü dudaktan, gözünü budaktan sakınmadan eleştirmeye devam eder. Sen misin devam eden, sonrasında yine hapis, yine sürgün... Zindana atıldığında oğlu ziyaretine gelir, ona hemen son yazdığı hicvi verip gazetelere göndermesini ister. Abdülhamit’in ispiyoncularına yine gün doğar! İki hiciv metnini art arda yazdınız mı alın size gizli örgüt! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Oyunun buraya kadar olan bölümünde 20. yüzyılın başında yaşanmış olayları izliyorsunuz. Devamında zaman tüneliyle teknoloji buluşuyor, Şair Eşref 2010’lu yıllara geliyor. Tabii ki yine hapiste. Tabii ki yine devleti yönetenleri eleştirir. Şair Eşref 1900’lü yıllarda yaşadığını düşünerek sadece devlette kötü giden şeyleri anlattığını söyler. Mahkeme başkanı sorar: -Sen kimi eleştiriyordun? Şair Eşref de “uzun boylu biri” deyince mahkeme orada biter. Basarlar cezayı. 2010’da da uzun boylu birini eleştirmek suçtur! Şair Eşref mahkeme başkanına “reis” deyince işler daha fena karışır! Karşınızda bir asır sonra da devleti yönetenlerin eleştiriye tahammülsüzlüğünü ortaya koyan bir gösterim... *** Şair Eşref yaşamının son deminde bir dörtlük yazdı, ölümünden sonra Fatiha bile istemediğini söyleyip “Yeter ki çalmasınlar mezar taşımı” diye bağladı. Mezarı Kırkağaç’ta. Ve mezar taşı iki kez çalındı! Abdülhamit döneminden bugüne gelirsek... AST 60 yaşında. 1963’ten beri gerçekleri sahneden haykırmaya devam ediyor. AST’nin hangi zorluklardan geçtiğini çarpıcı biçimde Şair Eşref oyununda da işlemişler. Karanlığı yarmak için en etkili güç sanattır. Otoriter, antidemokratik iktidarlar bu yüzden sanatı sevmezler. Ya da tümüyle kontrolleri altında tutmak isterler. Günümüzde kara mizah, sanat işi kadar cesaret işi oldu. Pek çok sanatçı “kara mizah” yerine “para mizah”ı seçti. Başının derde girmeyeceği, hoş ve boş konular... Bu bağlamda AST’nin 60. yaşını kutluyoruz. Sanat, içinde “tavır” varsa sanattır! AST’nin mücadelesine seyirci kalmamak, seyirci olmak gerekiyor!",https://www.cumhuriyet.com.tr/yazarlar/mustafa-balbay/sair-esref-saati-2147157
Mustafa Balbay,İYİ Parti dik bir bayırda!,22 Kasım 2023 Çarşamba,"Siyasi yelpazenin merkez sağdaki boşluğunu doldurmak üzere 2017’de kurulan İYİ Parti, iddiasını taşıdığı hedefler kadar büyüyemedi. Art arda gelen istifaları parti içindeki olmadık suçlamalar takip ediyor. Konunun ayrıntılarına girmeden önce Saray’ın bu partiye ilişkin beslediği iyi niyeti özetleyelim: Ya bizimle olur ya parçalanır! Son gelişmeler, İYİ Parti’nin dışarıdan saldırıya gerek kalmadan kendi kendini de bitirebileceğini gösteriyor! Altı yıldır iktidarın İYİ Parti’ye bakışı hep şaşı oldu. Önce yok saymaya çalıştı, olmadı. Parti öyle ya da böyle Meclis’teki yerini aldı. Yanına çekmeye çalıştı, olmadı. Akşener, “Evine dön” çağrılarına akşam saatlerinde, “Günlük çalışmamı bitirdim, evime dönüyorum” diye yanıt verdi. CHP’ye yakınlaşması üzerinden, “Terör sevici partilerlesin, sen de onlardansın” demeye kalktılar, bu da tutmadı. *** Bütün bu süreçlerine sonunda özellikle sonbaharla birlikte başlayan yaprak dökümü İYİ Parti’nin giderek zor bir sürece girdiğini gösteriyor. Partiden ayrılanların hepsini yan yana aynı görüntünün içine sokmak hayli zor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Merkez sağın efsane ismi İsmet Sezgin’in yeğeni emekli büyükelçi Aydın Sezgin’in sesini yükseltmeden istifasıyla, bağıra bağıra ayrılan, Akşener’i eleştirmede MHP’yi yaya bırakan Yavuz Ağıralioğlu... 1989 ve 1994’te DYP’den Antalya Belediye başkanı seçilen, 2018’de de İYİ Parti Antalya milletvekili olarak Meclis’e gelen Hasan Subaşı’nın 9 Ekim’de istifasıyla, 14 Mayıs 2023’te Eskişehir İYİ Parti milletvekili olup 7 Kasım’da AKP’ye geçen Nebi Hatipoğlu... Bu isimlerin partiden ortak gerekçe ile ayrılmış olması mümkün değil! Bir de partinin “ağır topu” diye tanımlanabilecek, merkeze oturmasının göstergesi olabilecek isimler var. Ahad Andican, Aytun Çıray, Durmuş Yılmaz, Bahadır Erdem... Son birkaç ay içinde istifaları verip ayrıldılar. Ankara’nın bütün ana arterlerini 29 Ekim ve 10 Kasım haftasında Atatürk’lü afiş ve panolarla donatan, yerel yönetim uzmanlığıyla bilinen İYİ Parti Ankara Milletvekili Adnan Beker’in geçen hafta istifasını da yukarıda sıraladıklarımızın dışında bir yere koymak gerek. Geldik İYİ Parti kurucusu, genel idare kurulu ve başkanlık divanı üyesi, mali işler başkanı, 27. dönem Sakarya milletvekili Ümit Dikbayır’a. İddialar siyasal içerikten çıkıp parasal ve kişisel içeriğe dönüşünce karşılıklı ağır sözler de birbirini kovalamaya başladı. İddia o ki partinin kasası denk değil! *** 25 Ekim 2017’deki kuruluşundan bu yana İYİ Parti ile ilgili gelişmeleri biz de yakından izledik. Bunun ana nedeni siyasi yelpazenin sağında ülkenin temel değerlerine bağlı bir partinin gerekliliğine inanmamızdı. AKP, merkez sağı aldı içinde eritti. Milliyetçi sağı eritemedi ortak oldu. Siyasal İslamla rantı birleştirdi. İYİ Parti de iktidarın geleceğini öngörmekte zorlandığı bir yapıya büründü. İçine de alamıyor, siyasetten de atamıyor. Akşener’in birlikte yola çıktıkları bugün yanında değil. Ana mesele 2024 yerel seçimleri. Tepesindeki tartışma karışık ama gözlemlediğimiz kadarıyla İYİ Parti tabanı Cumhur İttifakı’nın ülkeyi iyi yönetmediği, bir an önce yeni bir iktidarın gerektiği görüşünde. Tavan bu hedeften uzaklaştıkça taban da dağılacak. Bu bizim iddiamız değil, siyasetin gerçeği!",https://www.cumhuriyet.com.tr/yazarlar/mustafa-balbay/iyi-parti-dik-bir-bayirda-2143574
Mustafa Balbay,Özgür Özel’in yürüyüşü!,23 Kasım 2023 Perşembe,"Nasreddin Hoca tarlasında ekin biçerken yoldan geçen bir yolcu selam vermiş. “Hocam” demiş, “Falanca köye ne kadar zamanda varırım?” Hoca adamı tepeden tırnağa süzmüş, seslenmiş: -Hele yürü... Adam fena bozulmuş ama ihtiyacı var. Sorusunu tekrarlamış: -Falanca köye ne zaman varırım? Hocadan aynı yanıt: -Hele yürü... Adamın tepesi atmış, “Kabahat soranda, kavuğundan utan” deyip yoluna devam etmiş. 50-60 metre ilerledikten sonra hoca, “Duuur” diye seslenip devam etmiş: -Bu yürüyüşle iki saatte varırsın... Sonra dersini vermiş: -Nasıl yürüyeceğini görmeden ne zaman varacağını bilemem ki! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** CHP Genel Başkanı Özgür Özel’in makamına oturmasının üzerinden iki hafta, iki salı konuşması geçti. Bu zaman dilimindeki yürüyüş şeklinden menzile ne zaman, nasıl varacağına ilişkin peşin hüküm verilemez. Kamuoyunun yürüyüşünü biraz daha izlemesi gerekecek. Özel’le makamında yüz yüze görüşmedeki gözlemlerimizi ana hatlarıyla paylaşalım... 12. kattaki genel başkan makamına giden koridor ağaç gövdeli çiçek sıralarıyla dolu. Özel kalemde 2010’a dek Deniz Baykal’ın, 6 Kasım’a dek de Kemal Kılıçdaroğlu’nun çok güzel fotoğraflarının olduğu duvar boş. Özel, henüz hangi fotoğrafı koyacağına karar vermemiş. Genel başkanlığının getirdiği büyük beklenti ve ilgi Özel’in kişiliğini değiştirmemiş. Ekrandaki doğallık makamında da devam ediyor. Beklenti yüksekliğinin oya yansıması ne kadardır? Birden fazla kamuoyu araştırma şirketi bunu ölçmek istemiş. Özel’e şu yanıtı vermişler: -İlk bulgulardan sonra araştırmayı tamamlamaktan vazgeçtik. Büyük bir duygu patlaması var. Bu durum sağlıklı sonuç vermez. Yanıltıcı olabilir. Bir süre sonra sağlıklı bir araştırma yapacağız. Bir araştırma şirketi 14 Mayıs’a oranla 2 puanlık artış bulmuş. Özel, başarmak için her şeyi yapacak. “Taban bir hedef istiyor. Üstüne koya koya zirveye ulaşacağız. Beklenti yüksekliğini umuda çevirmek gerekli. Aksi halde yükselen dalganın altında kalırız” diyor. Özel, çok tartışılan siyasi yelpazenin sağına ilişkin yaklaşımı şöyle özetliyor: “Sağdan siyasetçi almak ya da benzer ilişki kurmak yerine sağa güven vermemiz gerekiyor. Emeğinin, alın terinin hakkını isteyen bütün kesimler potansiyel olarak solcudur.” Altı okun bir bütün olduğunu, hepsinin çağın değerleriyle birlikte güncelliğini koruduğunu düşünüyor. “Laikliğin yıpratılmasından sadece bir kesim etkilenmez, toplumsal barış erozyona uğrar” diyor. *** Özel, iki haftalık yürüyüşünde eleştiri-özeleştiri mekanizmasını da işletecek izlenimini verdi. Biraz fazla konuştuğunu, mesaj yoğunluğunun pek çok konuyu boğduğunu düşünüyor, “Biraz daha az konuşmak gerek” diyor. Genel merkezden randevu isteyenlerin büyük dilimi kutlamanın yanı sıra yerel seçim gündemiyle merdivenleri tırmanıyor. Özel’le görüşmeye giderken dış kapıdan asansörün önüne gelene dek üç belediye başkan aday adayı heyeti ile karşılaştık. Özel önseçim için zaman sıkışıklığına dikkat çekiyor ama ille de “Örgütün dediği olacak” diyor. Bunun için birinci seçenek anket görünüyor. Konu adaylar olunca iki cümleden biri anketti. Özel, heyecanı yüksek bir genel başkan olacak. Bir konu ekip arkadaşlarını ilgilendiriyorsa hemen görüşme sürerken arıyor. Arkasına bakmıyor. Atletizm sözüdür: Koşarken arkaya bakılmaz!",https://www.cumhuriyet.com.tr/yazarlar/mustafa-balbay/ozgur-ozelin-yuruyusu-2143927
Mustafa Balbay,Hangi hu-kukla?,11 Kasım 2023 Cumartesi,"Bazı konular vardır ki ciddiye alırsanız komik duruma düşersiniz. Bazı kararlar vardır ki düzetmeye çalışırsanız içinden çıkamazsınız, alay konusu olursunuz. Yargıtay 3. Ceza Dairesi’nin Anayasa Mahkemesi’nin (AYM), Hatay milletvekili Can Atalay kararının altında imzası olan üyeler için suç duyurusunda bulunmasının düzeltilecek bir yanı yok! Her şeyden önce AYM, Yargıtay üyelerini yargılama yetkisine sahip! Burada tam tersi, Yargıtay, AYM’yi adeta yargılıyor. AYM üyelerinin yargılanma yeri ise yine AYM. Örneğin, bir üye suç işledi, AYM Genel Kurulu yargılayabiliyor. Yargılamaya o üye katılmıyor. Suçu başkan işlemişse genel kurulu başkanvekili topluyor. Burada ikisi birden işlemiş! Can Atalay kararında 14 üyeden 9’u “suç” işlemiş! Kanun koyucu AYM kararının suç unsuru olabileceğini, 9 üyenin birden yargılanması gerekebileceğini düşünememiş! 5 üye toplanıp 9 üyeyi mi yargılayacak? Toplantı yeter sayısı nerede? *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başta vurguladığımız gibi kararı ciddiye alıp eleştirmeye başladınız mı ister istemez komik duruma düşüyorsunuz. Karar hukuka benzemediğine göre neye benziyor? Hangi tanım aklımıza geldiyse “Tam ifade etmedi” diye düşündük! Örneğin... Yan hakemin, orta hakeme kırmızı kart gösterip oyun dışına davet etmesi... Buna itiraz edenlere, “Yan hakeme yan bakmak kimsenin harcı değildir, o da hakemdir” demek gibi bir şey. Örneğin... Meteoroloji Genel Müdürlüğü’nün hava tahminlerinde yağmur göstermemesine kızıp genel müdürü görevden almak... Devamında havanın haftada 4 gün yağışlı, 3 gün güneşli olmasına dair kanun hükmünde kararname yayımlamak gibi bir şey. Bunun istenen sonucu verememesi üzerine asla geri atmamak, yeni bir kararname ile Balkanlar’dan serin ve yağışlı hava getirecek bulutların Anadolu semalarına tayin edilmesi gibi bir şey. Örneğin... Sürekli İstanbul uyarıları yapan Prof. Dr. Naci Görür hakkında dezenformasyon yasasına göre halkı endişeye sürüklemekten soruşturma açmak... Devamında da “Kuzey Anadolu Fay Hattı’nın üçe bölünmesine, Marmara’ya gelen hattın Karadeniz’in altına döşenmesine dair” yasa çıkarmak gibi bir şey. Örneğin... TÜİK verilerini tartışma konusu olmaktan çıkarmak için bir önceki ay yerine bir sonraki ayın enflasyonunu açıklamak... Açıklanan enflasyona uymayan üreticiler hakkında soruşturma açmak gibi bir şey. *** Bunlar aklımıza gelen makul benzetmeler. Şimdi hukukçular, akademisyenler, siyasiler, gazeteciler, ilgili meslek kuruluşlarının temsilcileri, ülkeyi yönetenler, yukarıda sıraladığımız benzetmelerden daha vahim olan Yargıtay’ın Anayasa Mahkemesi’ne ayar verme yetkisinin olup olmadığını tartışıyor! Nereye varabilirler? Her yol Saray’a çıktığına göre, oraya... Orası ne diyor? “Ben hakemim” diyor! O zaman hep birlikte oturalım, sözünü ettiğimiz benzetmelerden yola çıkarak Saray’ın haklı tarafı aradığını düşünelim! Ben ülkemizdeki demokrasiye hayranım. Her konuyu tartışabiliyorsunuz. Bundan ilerisi mi olur! Konuyu kara mizahla anlattık ama... Her adımda meşruiyeti gözetmiş, Türkiye’nin temellerini laik, demokratik, sosyal bir hukuk devleti olarak atmış Mustafa Kemal Atatürk’ün 85. ölüm yıldönümünde, hukukun bu hale gelmesi hüzün verici! Türkiye’nin tam bağımsız bir ülke olmasını isterken... Her türlü hukuktan bağımsız hale getirdiler! Hakem karar verecek: Hangi hu-kukla yürümeli?",https://www.cumhuriyet.com.tr/yazarlar/mustafa-balbay/hangi-hu-kukla-2139798
Mustafa Balbay,Sonbahar sanatı,25 Kasım 2023 Cumartesi,"Cemal Süreya diyor ya, “Sonbahar sanattır, ötekiler mevsim”... Bu sanatın en iyi icra edildiği yerlerden biri başkent Ankara’dır. Ankara’daki yabancı ülkelerin diplomatları, tayinleri sonbaharda çıkınca söylenirler: “Şimdi Ankara terk edilmez ki!” Ağustos sonunda başlar Ankara’da sonbahar sergileri, konserleri... Aralık başına dek devam eder. Sonbaharın seyri doyumsuz, insanı duygular denizinde yüzdüren bir yaprak saati vardır. Dostluk kurduğunuz ağaçlarla her buluşmanızda zamanın ilerlediğini yapraklardan fark edersiniz. Eylül, ekimde daldaki yapraklar yerdekinden fazladır. Ekim sonundan itibaren yerdekiler artar. Kum saatinin doğadaki sanatsal versiyonu... Yapraklardaki yeşilden sarıya geçiş de başka bir renk saatidir. En güzel anları sarıyla yeşilin eşite yakın hale gelişidir. O renge “sayeş” derim. Sayeşte yüzlerce son vardır. Bir renkten ötekine geçişin bu kadar tonu mu olur derken kapalı bir havada güneş açtığında yapraklardan yansır renklerin büyük ustası güneşin belirlediği yeni tonlar... *** Yıllar yıllar önce... Kopan her yaprağın hemen dibinden ilkbaharda patlayacak tomurcukların pütürlerini görünce... Kendimi bir an, başına elma düşmüş Newton gibi hissetmiştim. O günlerden beri her sonbahar dostluk kurduğum ağaçların daldaki yaprak diplerine bakarım. Minicik tomurcuk, üzerini iyice örtmüş, kışın bütün soğuklarına dayanmaya hazır, ilkbahar yolculuğundadır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yapraklar bir bir dökülürken her biri geride bebeğini bırakır. Gördüğüm en iri tomurcuk kestanelerin. İki parmağınızın arasına alabileceğiniz irilikteki koyu kahverengi tomurcuğu ne kadar sıkarsanız sıkın etki etmez. O, mart ortasında mendil mendil açılıp serpileceği günlere hazırlanıyor. Rüzgâr biraz sert eserse bir ağaç kümesinin karşısında durun seyreyleyin yaprak yağmurunu. Rüzgâr, dallar, yapraklar bir olur, bestesi güftesine karışan bir konser eşliğinde yağar. Ankara, kuşların Türkiye üzerindeki üç göç yolundan birinin üzerindedir. Kışlıklarına uçan kuşlar eşlik eder yapraklara bazen. Güneş yüzünü göstermese de sabah, onların sesiyle aydınlanır. Uçuşan her yaprağın geride bir tomurcuk bıraktığını hissetmek bir sonsuzluk duygusu verir insana. Sapsarı yapraklar dallardan ayrılırken yaşamın kesintisiz devam ettiğini haykırır. Bir de sağanak yağıştan sonra izleyin onları. Daha doğrusu yaşayın. Toprak ve yaprak kokusu birbirine karışır. O anlarda hava, ılık ılık içtiğiniz bir mutluluk iksirine dönüşür. Yağmur dindikten sonra yarı yapraklı bir ağacın altına geçip dalları sarstığınızda yağdırdığınız yağmur üstünüzü ıslatır, ruhunuzu ısıtır. Bütün yapraklar döküldükten sonra ağaçlar çıplaklığı giyinir. *** Son dönemde ne çok “yapay” haber okuyoruz. Yapay zekâ haber yazıyor. Yapay zekâ çizim yapıyor. Yapay zekâ tedavi ediyor. Yapay zekâ sizi eğlendiriyor. Teknolojinin gelişimine “Dur” demek elbette mümkün değil. Bu akıldışı olur. Sanayi 4.0, 5.0, 6.0 aldı başını gidiyor. Sonunu kestirmek olanaksız. Her adım büyük bir mucize olarak duyuruluyor. Oysa en büyük mucize, en doğal olan! Doğanın kendi içindeki yaşam döngüsü o kadar zengin, o kadar güzel ki bunun bir nebze farkında olana ne mutlu! Bugünlerde Ankara’nın en güzel gündemi sonbahar...",https://www.cumhuriyet.com.tr/yazarlar/mustafa-balbay/sonbahar-sanati-2144641
Mustafa Balbay,Atatürk’ü anmak ve anlamak,09 Kasım 2023 Perşembe,"29 Ekim’de, Cumhuriyetin 100. yılında bir kez daha görüldü ki Mustafa Kemal Atatürk yaptıklarıyla, eserleriyle hâlâ en güncel lider. Yarın ölümsüzlüğünün 85. yıldönümünde bir kez daha anacağımız dünya lideri için “anlamak” sözcüğünü de kullanmak daha gerçekçi olur. Zira yaşadığımız güncel olaylar, karşı karşıya kaldığımız sorunlar ve çözüm arayışları her seferinde Atatürk’ü ufkumuza koyuyor. Niçin? Her şeyden önce Atatürk, insanın, insanlığın en büyük ideali olan “barış”ı devlet adamlığının temeline koydu. Öyle ki emperyalizmin küresel hedeflerinin bölgemizdeki taşeronluğuna soyunan Yunanistan’ı yendikten sonra aradan daha bir kuşak bile geçmeden Yunanistan’la barış antlaşmaları yaptı. Cumhuriyetin ilanının 10. yıldönümünde Yunanistan lideri Venizelos Ankara’ya davet edilen konukların başındaydı. Atatürk, kazandığı pek çok zaferle savaşların kahramanıdır ama bir o kadar da barışların kahramanıdır. İşte Gazze’deki vahşet; bir lider çıkıp dünyayı ikna edecek biçimde barışı önceleyemedi! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Yazının girişinde “en güncel” tanımını kullandık... İktidar, 29 Ekim’den bir gün önce 28 Ekim günü İstanbul’da Filistin mitingi düzenledi. Başka gün bulamadı! Bunda amacın ne olduğu açıktı; Filistin’de yaşanan vahşet çok şiddetli kınanacak, büyük bir duygu ve tepki yoğunluğu oluşacaktı. Böylece 29 Ekim gölgede kalacaktı. Öyle olmadı... Toplumun bütün kesimlerinden gelen 100. yılı kutlama coşkusu her şeyin önüne geçti. İktidar da toplumdan gelen dalganın karşısında direnemedi. 29 Ekim’e saatler kala Saray’dan çağrı yükseldi: - Herkes evine bayrak assın! Zaten milyonlarca kişi bayraklarını çoktan aşmıştı. Gazze’de yaşananlar elbette hepimizin, tüm insanlığın ortak acısı. Dünyanın bütün sağduyulu insanları gibi biz de o acıyı yaşıyoruz. Ancak bu dayanışmayı 29 Ekim’in bir gün öncesine almanın anlam önemini hepimiz biliyoruz! Sonuç olarak 100. yılın coşkusunu iktidar gücü engelleyemediği gibi, coşku bu gücü de kapsama alanına kattı. Millet, devleti peşine takarak 100. yılı kutladı. Millet, devlete varlık nedenini anımsattı. Millet, değil 7’den 70’e, 2’den 82’ye kadar Anıtkabir’deydi. O günkü gözlemlerimizi “Y-Anıtkabir” başlığı ile kaleme almıştık. Bize ulaşan pek çok mesaj, duygu ve insan selini betimliyordu. Biz doğal olarak o gün Anıtkabir’e 10-15 koldan akan insanların bir bölümünü görebilmiştik. Başkentte 29 Ekim için asılan bayrakların 10 Kasım’la birleştiğini görüyoruz. 29 Ekim gösterdi ki Anıtkabir, 10 Kasım’da da en çok kalbin attığı yer olacak. İnsanlar Anıtkabir’e yas tutmak için değil, Atatürk’ün hâlâ yaşayan bir lider olduğunu göstermek için koşacak. *** İktidara, iktidar çevrelerine bir çağrımız var... Artık Atatürk’ü unutturamayacağınızı gördünüz, yaşadınız. 10 Kasım’larda ülkeyi terk etmekle bu milletin Atatürk’ü terk etmeyeceğini de bir nebze olsun anlamış olmanız gerekir. Gelin anmanın da bir adım ötesine geçerek, anlamayı deneyin! Deneyin, anlayacaksınız ki onun karşısına koymaya girişeceğiniz hiçbir şey tutmayacak. Her şey bir yana akıl ve bilim inkâr edilerek ne kadar yol alınabilir, sorusunu sorun kendinize! Deneyin, göreceksiniz ki milletleri millet yapan bütün temel değerler Atatürk’ün de kaygısı olmuş! Son bir anımsatma... Sanmayın ki 29 Ekim 2023’ün bitmesiyle birlikte 100. yıl da geride kaldı. Tam tersine 100. yıl geçmişi bilmek, bugünü anlamak ve geleceği kurmak için yeni bir başlangıç! En son not... Acaba Atatürk’ü sadece anmak değil, anlamak gerektiğini bütün Atatürkçülere de mi önersek!",https://www.cumhuriyet.com.tr/yazarlar/mustafa-balbay/ataturku-anmak-ve-anlamak-2139020
Mustafa Balbay,Çok partili tek adam rejimi!,21 Kasım 2023 Salı,"İktidarın, medyadaki yüzde 3-5’lik “gerçekleri söyleme” payını bile çok görüp cezalar yağdırırken hedefinin şu olduğunu sürekli vurguluyoruz: Çok kanallı tek seslilik! Aslında hedefin daha büyüğü siyasette. Şahsım rejiminin döne döne getirmeye çalıştığı sistem şu: Çok partili tek adam rejimi! Toplumun her kesiminin kendisine yakın bulacağı partiler olsun. Onlara AKP’nin tartışmasız birinciliğini engellemeyecek şekilde oy da verilsin. Ancak ülkeyi sadece şahsım ve ekibi yönetsin! İlk bakışta, “Bu kadarı da olmaz” diye yaklaşılabilir ama bunun pek çok otoriter rejimde örneği var. Çok uzaklara gitmeyelim; Suriye’de Esad’ın devlet başkanlığındaki Ulusal Cephe’nin içinde 10’a yakın parti var. Bu cephenin dışında da partiler var. İstediğin faaliyeti yürüt, tek şartla: Esad yönetimine muhalefet etme! *** Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan’ın Almanya dönüşü cumhurbaşkanı seçiminde yüzde 50 artı 1 şartının kaldırılmasını istemesinin tek nedeni var: İktidardan gitmemenin yöntemi neyse, onu uygulamak! Düne kadar yüzde 50 artı 1’in nimetlerini saya saya bitiremiyorlardı: -Seçilen kişi toplumun en geniş kesiminden destek alacak. -İstikrarı güçlendirecek. -Devlet katında bütün işlerin hızlı ilerlemesini sağlayacak! Daha neler neler. Buna karşı çıkanlara da etmedik laf bırakmıyorlardı: -Bunların halka güveni yok. -Darbe ve vesayet rejiminin bitmesinden korkuyorlar. Şimdi bütün bunlar gitti, şunlar geldi: -Yüzde 50 artı 1 zorunluluğu yanlış yollara sevk ediyor... -Bu mecburiyet işi uzatıyor. O zaman ne yapmalı? 50 artı 1’i değiştirmeli. Bir süredir perde gerisinde iki olasılığın pişirildiği söyleniyor: 1- Yüzde 40 artı 1 olsun. 2- En çok oyu alan kazansın. Bu iki olasılıktan hangisi öne çıkarsa bu kez yeni bir iki olasılık gündemde: 1- Bu değişikliğin yanına muhalefet dahil toplumun hiçbir kesiminin hayır diyemeyeceği birkaç madde daha ekleyip “mini paket” mi yapalım? 2- Ötekileri karıştırmayıp sadece bu maddeyi mi gündeme getirelim? Birinci olasılık daha baskın görünüyor. Elbette söylemeye gerek yok, değişiklik nasıl olursa olsun, Erdoğan’ın yeniden aday olmasının yolunu açacak bir madde bulunsun ya da buna izin verecek bir yoruma açık olsun! *** Anayasayı, Kamu İhale Yasası’na çevirdiler. Delinmedik yerini bırakmadılar. En güzeli de bütün bunları sanki kendileri değil de başka iktidar yapmış, onun hatalarını düzeltiyormuş havasına girmeleri! Yüzde 50 artı 1’i öve öve bitiremiyorlardı, şimdi de döve döve yollayamıyorlar. Cumhurbaşkanlığı kararnamelerinin neredeyse üçte biri bir önceki kararnamenin “düzeltilmesine” ilişkin! Bu anlayışın bir de anayasa yaptığını düşünün! AKP’nin 130, MHP’nin de 100 maddelik portatif anayasa taslağı rafta bekliyor. Tartışmanın biraz daha derinleşmesini, zamana yayılmasını isterlerse onu da gündeme getirebilirler. Yasa-anayasa maddeleri bunlar için kendi iktidarlarının karışımlarını ayakta tutacak “etken madde”! Ne zaman hangisi gerekiyorsa, gerekli dozda koyup karıştırıyorlar. Bizce en etkili madde şu olur: - Bugüne kadar en az iki kez cumhurbaşkanlığı yapmış olanlar yeni seçimde aday olabilir! Bu koşula uymayanlar aday olamaz! Aklımızla alay etmeyin... Anayasayı alayyasa haline getirdiniz!",https://www.cumhuriyet.com.tr/yazarlar/mustafa-balbay/cok-partili-tek-adam-rejimi-2143142
Mustafa Balbay,Değişiklik tamam! Değişim?,08 Kasım 2023 Çarşamba,"CHP’nin 38. olağan kurultayı genel başkan değişikliği ile sonuçlandı. Özgür Özel, CHP’nin 8. genel başkanı olarak büyük bir beklenti ve sorumlulukla görevine başladı. Bu bir genel başkan ve yönetim değişikliğidir. Bu değişikliğin ne kadar değişim getireceğini zaman gösterecek. Anadolu’da bir söz vardır; her gün bal demekle, ağız tatlanmaz. Sürekli değişim demekle de değişim olmaz. Bunun ilk somut göstergesi kasım sonunda yapılması planlanan tüzük kurultayı olacak. Türkiye’de genel başkan değişikliği şu şekillerde olur: Ölürse, parti kapatılırsa, kendisi çekilirse! CHP, bunların dışında demokrasi yoluyla da bunun olabileceğini gösterdi. Sadece bu bile CHP’nin Türkiye demokrasisine büyük bir katkısıdır. Genel başkan seçiminin ilk turu yüzde 51’e 49 sonuçlandı! En şık olanı bir aşamada Kılıçdaroğlu’nun çekilmesiydi. 4 Kasım gecesinin o anlarıyla ilgili birbiriyle çelişen kulis bilgileri var. Konunun bu yanını dalgalanmaya bırakalım... Özel’in dünkü Manisa konuşması, 4 Kasım gecesini iyi okuduğunu gösteriyordu. Yüzde 51-49’luk tablo, parti içi birliği sağlamanın sihirli bir değneği olmadığını gösteriyor. Bu anlamda Kılıçdaroğlu yola daha avantajlı başlamıştı. 22 Mayıs 2010’daki 33. olağan kurultayda 1246 delegeden 1200’ünün imzası ile aday gösterildi. Kullanılan 1197 oyun geçerli olan 1189’unun tamamını alarak genel başkan oldu. Bu, tartışmasız bir sonuçtu. Özel’in seçilmesi ise hem değişiklik hem değişim isteminin yansıması olarak sancılı bir şekilde gerçekleşti. Devamının gelmesi için de büyük beklenti oluştu. Bu beklenti CHP dışındaki kamuoyunun da gündeminde. Maceraperest, hayalperest gibi sözcüklerin yanına, bunlardan ayrı ve bağımsız olarak yeni bir kavram eklemek gerekirse bizim toplum için şunu söyleyebiliriz: Umutperest! Milletimiz umutperesttir… 29 Mayıs’tan beri sokakta yurttaşlarla konuşurken en karamsar olanlar bile içini döktükten sonra şöyle diyordu: - Her şeye rağmen umutlanacağımız bir şey var mı? O “umut” aylar içinde, 14-28 Mayıs’ın sonuçlarının iyi yönetilememesinin de getirdiği iklimle genel başkan değişikliğinde vücut buldu. Şimdi bunu değişime çevirme zamanı. Beklenti bu yönde. Beklenti yüksekliği büyük bir güç, bir o kadar da büyük bir yüktür. Özel, şu ayrıntıya dikkat etmek durumunda: Büyük bir umut yaratmış olarak, güçlü bir hikâye ile koltuğa oturmuyor, büyük bir umut beklentisiyle koltuğa oturuyor. İki durum arasında ciddi fark var. Seçimlerden önce şöyle demiştik: - Türkiye’de köprüden önce son çıkış diye bir şey yoktur. Mutlaka son köprüden sonra da son bir çıkış daha bulunur. Ondan sonra da bulunur! Şimdi, Mart 2024’teki yerel seçimler gündemde. 2024, 2023 seçimlerinin devamı değil, 2028’in kapısı! Bu bakımdan ayrıca önemli. Özel için de ilk sınav. Yakın geçmişte hiçbir partinin genel başkanı seçimlere bu kadar kısa süre kala değişmedi. Zamanı da çok az. CHP tabanına, Türkiye’ye ilk güçlü mesaj 10 Kasım’da verilebilir. O ölümsüzlük gününde, partinin de ilk Genel Başkanı Mustafa Kemal Atatürk’ün huzurunda verilecek sözler umut üretiminin ilk enerjisi olabilir!",https://www.cumhuriyet.com.tr/yazarlar/mustafa-balbay/degisiklik-tamam-degisim-2138639
Mustafa Balbay,Yakışmazdı!,18 Kasım 2023 Cumartesi,"Hrant Dink cinayetinde tetiği çeken Ogün Samast, bu davadan aldığı 22 yıl, hapisteyken işlediği suçlarda aldığı beş yıllık cezaların ardından “iyi halden” tahliye edildi. Şaşırma duygumuzu büyük ölçüde yitirdiğimiz için haberi aldığımızda ilk, “Bu da oldu” dedik. Bazen bir olay o ülkedeki genel durumu en iyi özetleyen gösterge olabilir. Gazeteci Hrant Dink’in 19 Ocak 2007’de öldürülmesinin ardından yaşanan soruşturma ve yargılama süreci Türkiye’de hukukun geldiği noktanın en net fotoğrafıdır. Dink davası 16 yılda defalarca yön ve içerik değiştirdi. Göz göre göre işlenen cinayette sorumlu olan kamu görevlilerini davadan ayrı tutma boyutundan tetiği çekeni neredeyse kahraman ilan etmeye kadar, sürece bir bütün olarak bakıldığında ortaya şu çıkıyor: Ogün Samast’ı içeride tutmak bugünkü yargı sürecine yakışmazdı! *** Neden yakışmazdı? Anayasa Mahkemesi’ni kapatalım mı budayalım diye son derece demokratik bir tartışmanın yapıldığı, herkesin özgürce Anayasa Mahkemesi tarif ettiği bir ülkede Ogün Samast içeride tutulur mu? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yakışmazdı! Hatay Milletvekili Can Atalay’ın hapiste tutulması için iktidarın tüm katlarının seferber olduğu, Atalay’ın özgürlüğünü isteyenin terörist ilan edildiği bir ortamda, mahkemede “Hrant Dink’i öldürdüğüm için pişman değilim” diyen Ogün Samast içeride tutulur mu? Yakışmazdı! Gezi Direnişinden darbe faaliyetinin çıkarıldığı, Gezi davasında yargılananların terör örgütü kurmakla suçlandığı bir ortamda, Hrant Dink davasında yargılanan İstanbul Emniyet Müdürlüğü İstihbarat Şubesi görevlilerinin, “Dink cinayeti göstere göstere geldi. Olacağı biliniyordu” diye ifade vermesine karşın 20’yi aşkın sanıkla birlikte yargılanan Ogün Samast içeride tutulur mu? Yakışmazdı! İstanbul Cumhuriyet Savcısı İsmail Uçar’ın, “İstanbul Adliyesi’nde yargıyı etkileyen örgütlü örgütsüz yapılan var” dediği, bunu resmi yazıyla HSK’ye bildirdiği, bugüne kadar kamuoyunca bilinen sonuç alıcı bir adımın atılmadığı ortamda, Dink’i kendisine yardım edenlerle öldüren ama o yardım edenlerin çoğunun yargılama dışı kaldığı davada Ogün Samast içeride tutulur mu? Yakışmazdı! Cumhuriyet gazetesi yazarı Barış Pehlivan’ın adını vermediği yargı üyesine hakaret ettiği için aylarca hapis tutulduğu, denetimli serbestlikten yararlandırılmadığı bir ortamda, hapisteyken bile suç işleyip hüküm giymiş Ogün Samast içeride tutulur mu? Yakışmazdı! *** Gerçekten yakışmazdı! Adalet sistemimiz kendisine yakışanı en iyi şekilde yaptı. Başta vurguladığımız gibi Dink davasının bütününe bakıldığında Ogün Samast “en masumu”! Kendisine övünçle yapabileceği bir “iş” öğretilmiş. Başardıktan sonra da kahramanlar gibi kabul görüp Türk bayrağı önünde resmini de çektirmiş... Şimdi de iyi halden çıkmış! Dink davası üç ana zaman dilimine ayrılıyor: 1- 2007’den 2014 yılına dek tetikçiler ve yardımcıları çerçevesinde yargılama. 2- 2014’te bazı kamu görevlilerinin de süreçten haberdar olduğu saklanamaz hale geldikten sonra derinleştirilip bataklığa sokulan soruşturma. 3- 15 Temmuz 2016 sürecinden sonra cinayetin FETÖ merkezli olduğunun ortaya çıkmasından sonra genişletilen yargılama. Dink cinayeti hukuk devletine ulaşmak için daha çok yolumuzun olduğunu gösteriyor. Bugünkü tabloda Ogün Samast’ın içeride olması yakışmazdı!",https://www.cumhuriyet.com.tr/yazarlar/mustafa-balbay/yakismazdi-2142224
Mustafa Balbay,Fikirsel çölleşme!,29 Kasım 2023 Çarşamba,"Biz Türkiye’deki seçim sonuçlarına bakıp, kendi derdimize yanarken dünyanın kimi ülkelerinden gelen seçim haberleri de küresel bir çölleşme olduğunu gösteriyor. Bu çölleşme iklimsel değil, fikirsel! İtalya’da faşist Mussolini hayranı Meloni seçimlerde birinciliği göğüslediğinde bunun ne kadar bulaşıcı olabileceği konuşuluyordu. Son Hollanda seçimlerinde bir kez daha gördük ki aşırı sağ giderek seçim sonuçlarının “normali” haline geliyor. Almanya’dan Fransa’ya, Belçika’dan Avusturya’ya kadar AB coğrafyasında “yabancı düşmanlığı” ile zirveye çıkan, kökeninde çok daha derin nedenlerin olduğu bir aşırı sağ yükselişi dikkati çekiyor. ABD’de Trump’ın yeniden aday olma yoluna girmesi, Arjantin’de “deli” lakaplı Milei’nin seçimi kazanması sorunun sadece Avrupa ile sınırlı olmadığını da gösteriyor. *** Geniş ölçekle bakınca 1991’de Sovyetler Birliği’nin büyük bir toz ve belirsizlik bulutu ile çökmesine kadar inmek gerekiyor. Doğu Bloku’nun varlığı Batı’yı “komünizm tehlikesine” karşı önlemler almaya itiyordu. Bunlardan biri “sosyal devlet” kavramının güçlendirilmesiydi. Böylece kapitalizmin de insana önem verdiği, emeğin hakkını savunduğu fikri yerleşebilirdi. Daha insanca bir dünya isteyenlerin başka sistemler araması önlenebilirdi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sovyetler’in çöküşe gidişinden itibaren direksiyonunda küresel aktörlerin olduğu kapitalizm de vahşete gidişi seçti. Paranın sınırsız özgürlüğüne karşı emeğe yüksek duvarlar örüldü. ABD’nin merkezine kendini koyup tek kutuplu dünya dayatmasından kan ve gözyaşı fışkırdı. Çin’in buna karşı geliştirdiği politikalar ABD’yi engellemese de bütün planlarını bozdu. Batan Sovyetler’in Doğu Avrupa’daki mirasına AB ve NATO üyelikleriyle Batı el koydu. Ancak başta Macaristan ve Polonya olmak üzere bu ülkelerdeki antidemokratik yönetimler, AB içinde demokrasiye evrilmedi. Tam tersine AB ülkeleri onlara benzemeye başladı. Göç tarihin motorudur. Bütün siyasal coğrafyalar büyük ölçüde göçlerle şekillenmiştir. Ancak çağımızdaki göçler büyük arayışların sonucu olmaktan çok büyük acıların sonucu. Bundan Türkiye de payını fazlasıyla alıyor. Avrupa’nın güncel sorunu olan Suriye, Afganistan, Sudan başta olmak üzere başka kıtalardan göç, siyasal sonuçlar doğuruyor. Yabancı düşmanlığı, önceki yılların “yabancılar politikaları”nı yırtıp attı. En sıcak örnek Hollanda. Seçimlerden birinci çıkan Wilders’i bırakıverseniz Hitler’e rahmet okutacak. Önümüzdeki mayıs seçimlerinden sonra Avrupa Parlamentosu’nda “AB karşıtları” çoğunluk olursa şaşırmamak gerekir. AB çöktü demek erken ama AB’nin 1990 sonrası hedeflerinin yüzde 90’ının tutmadığını rahatlıkla söyleyebiliriz. Ukrayna-Rusya savaşı ve İsrail-Gazze savaşındaki AB’nin çaresizliğini de buna eklemek gerekli. *** Bütün bunların sonucunda aşırı sağın yükselmesi rastlantı değil. Avrupa’da İspanya dışında yüzde 25 bandına ulaşabilen bir sol parti kalmadı. Almanya’da aşırı sağ partilerin toplam oyunun yüzde 30’u bulabileceği söyleniyor. Sosyal demokratlar iktidarda ama oylarını yükseltecek bir siyasi çizgiden uzakta. İnsanlığın peşinden gideceği, tartışarak büyütüp geliştireceği siyasal hedefler de erozyona uğradı. İklimsel çölleşme dünyayı ne hale getiriyorsa fikirsel çölleşme de insanlığı o hale getiriyor. Türkiye’nin bundan aldığı pay katmerli! Bu ayrı yazı konusu. Buna karşı kaygıyla, korkuyla yapılacak bir şey yok. Akıl yenilmez... Bu gidişe “Dur” diyecek, insanları tutuculuğun girdabından çekip çıkaracak fikirler, hedefler üretmek gerek...",https://www.cumhuriyet.com.tr/yazarlar/mustafa-balbay/fikirsel-collesme-2146007
Mustafa Balbay,Temiz eller şart Temiz el kaldıysa!,30 Kasım 2023 Perşembe,"Her şaşırma ile bir yaşımıza daha girsek çocukluğumuz Dede Korkut’la geçmiş olurdu. Bu iktidar döneminin nimetlerinden biri de her şeye karşın şaşırma duygusunu diri tutması. Önce şaşırıyorsunuz, sonra da neden şaşırdığınıza şaşırıyorsunuz! Polatgillerden Tayyargillere, Fatih Terim fonundan İYİ Parti kasasına kadar her alanda içinde çok sıfırlı paraların geçtiği günlerdeyiz. Kamuoyu da bu konulara hayli ilgili! Merkez Bankası’nın kasasına bir yılda 22 milyar dolar kaynağı belirsiz para girmiş, buna karşın başta 128 milyar dolar olmak üzere bunun kat kat üstünde dolar buhar olmuş, aldıran yok. Konu siyasal polemiğin ötesine geçmiyor. *** İktidardan yana olmanın her türlü zenginliği getirdiği, kişilerin kurallara değil, kuralların kişilere uydurulduğu bir ülkede yukarıdaki konulara tek açıdan bakmak mümkün değil. Her birinin değişik boyutları var. Burnundan kıl, zarfından pul aldırmayan futbolcuların bankacı Seçil Hanım’dan yediği gol de öyle. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Faizlerin piyasa kurallarıyla değil, Saray oyunlarıyla belirlendiği bir ülkede pratik bir bankacı önermiş: -Mevcut faizler yüzde 10’un da altında... Size özel fon hazırladım. Dört beş katı fazla kazanacaksınız. Sistem bu kadar oynakken futbolcular da bu oyuna gelmiş. Bunun toplum dilinde karşılığı, açgözlü aptallık! Ancak konuya ilişkin davanın seyrine baktığımızda iddianameye katılacak-katılmayacak kişilerin özenle seçildiği anlaşılıyor. Bütün mesele de bu zaten: yargı koktu! Ekim ortasından beri sıklıkla İstanbul Anadolu Adliyesi Cumhuriyet Başsavcısı İsmail Uçar’ın Hâkimler ve Savcılar Kurulu’na (HSK) verdiği üç sayfalık metnin sonucunu merak ediyoruz. Üç temel iddia var: -Adliyede rüşvet var. -Tahliyeler özel kurallarla yapılıyor. -Kararlarda, yasalar değil, özel örgütlü gruplar etkin oluyor. Gündemdeki bütün iddiaları, adliyenin içinden bir başsavcının yaptığı saptamalara hedef olan yargı sistemi araştıracak. İktidar için yasadışı hiçbir uygulama yok. Zira attığı her adımın yasasını çıkarıyor. Toplum için ise Uçar’ın iddiaları gösteriyor ki her kararın bir ederi var! *** Bütün bu şaşırdığımıza şaşırdığımız olayları izlerken hafta başında Ankara’nın yanı sıra Türkiye’nin başka illerinde de yatırımları olan, Mardinli olduğunu gururla paylaşan iş insanı Adem Çelik kapımızı çaldı. Ankara’da TRT’nin karşısında, değerli olduğunu bizim de kolayca anlayabileceğimiz bir arsayı satın almak istemiş. Satıcı ile anlaşmışlar ama yolda iş bozulmuş. Mahkeme aşamasında anlattıklarına inanmakta zorlandığım için birkaç kez yenilemesini istedik. 9 milyon dolarlık bir alacağı için mahkeme son aşamaya kadar gelmiş ama devamı için bu paranın en az onda birini gözden çıkarmasını istemişler. Ar etmiş, yüzde 100 haklıyım, normal yoldan paramı alacağım demiş. Olmamış. İktidar katlarına, Adalet Bakanlığı katlarına gitmiş, “Orası Sincan, Batı Adliyesi, oraya biz bakmıyoruz” demişler! Deştikçe, İsmail Uçar’ın sözünü ettiği iddiaların Ankara için de gerçek olduğu kanısına varmış. İşin içine “medya gücü” de girince öfkesi artmış. Aklından olmadık, “son çareler” geçiyor. Memlekette baştan sona temiz eller operasyonu gerekiyor. Bunu yapacak temiz el varsa!",https://www.cumhuriyet.com.tr/yazarlar/mustafa-balbay/temiz-eller-sart-temiz-el-kaldiysa-2146398
Mustafa Balbay,Hedef çok kanallı tek seslilik!,15 Kasım 2023 Çarşamba,"8 Kasım günü tarihe “hukukun kara çarşambası” olarak geçecek. Kara çarşambada saat 16.00 sıralarında Anayasa Mahkemesi (AYM) kamuoyunda merakla beklenen Dezenformasyon Yasası’nı iptal etmedi. Oysa raportör yasanın getirdiği olumsuzlukları tek tek sıralamış, iptal edilmesi gerektiği yönünde değerlendirme sunmuştu. Mahkeme oyçokluğuyla istemi reddetti. Yazı aramızda AYM’ye kızdık. Yanlış yaptığını, ucu bu kadar açık bir yasanın zaten çok kısıtlı olan ifade özgürlüğünü cendereye sokacağını ifade etmeye çalıştık. Aradan iki saat geçti, saat 18.00 sıralarında Yargıtay 3. Ceza Dairesi’nin AYM’yi topa tutan açıklaması geldi. Bu dönemde hiçbir şeye şaşırmamak gerekiyor ama bu kadarı da herhalde olmazdı, olamazdı. Haberi yeniden okuduk. Olmuştu... Bu kadarı da olmuştu. Dakikalar önce kızdığımız AYM’yi Yargıtay’dan korumak gerekiyordu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Haberi ikinci kez okuyunca doğal olarak şöyle düşündük: - Böyle bir açıklama ancak arkanızda AYM’ye hükmedecek bir gücünüz varsa yapılabilir! İlerleyen dakikalarda AKP’nin şaşırmış gibi yapmasından, MHP’nin Yargıtay’ın arkasında durmasından durumu biraz daha net görme olanağı oldu. Yaşananlar gösteriyor ki bütün yüksek mahkemelerden daha yüksek bir Saraytay var. Saraytay’la bütün yapılacakları önceden planlayan bir Karartay var. Bu tablo yerel seçimlere dek yargı üzerinden bir planın yapıldığını ortaya koyuyor. Gölgede kalan Dezenformasyon Yasası, gazeteci arkadaşımız Tolga Şardan’ın tutuklanmasıyla kamuoyunun gündemine bir kez daha gelmişti. Yasa öylesine belirsiz ifadeler içeriyor ki içini nasıl doldurmak istersen doldur... Dibi yok! Halkı yanıltıcı bilgi ne? Halk arasında korku ve paniğe neden olacak haber eğer yalansa bu zaten suç. Mevcut yasalarda bunu düzenleyen maddeler var. Neden ayrıca yasa çıkarıp Türk Ceza Yasası’nın içine sokuyorsunuz? Gerçekdışı bilgi derken bu “gerçekdışılığa” kim karar verecek? Bu ve benzer tonlarca soru çengelli dururken AYM, bu yasanın uygulanmasına yol verdi. Elbette, “AYM, Yargıtay’daki sert hazırlığı gördü, bu nedenle Dezenformasyon Yasası’nı iptal etmedi” demiyoruz. Ancak yaşadığımız kara çarşambayı da unutmuyoruz. AYM’nin kendini korumaktan aciz olmayacağını düşünmek istiyoruz. *** Yasa geçen yıl ekim ayında TBMM’den geçtiğinde zaten İletişim Başkanlığı bünyesinde Dezenformasyonla Mücadele Merkezi (DMM) kurulmuştu. Bu merkez adeta ayrı bir mahkeme gibi iktidarın hoşlanmadığı haberlere ve bilgilere hemen müdahale ediyor. Önce haberle ilgili “iktidar bilgisi” halka duyuruluyor. Ardından haberi yapana, yayana, mümkünse okuyana gerekli ceza planlanıyor. Orwell’in 1984 romanını aratmayan günlerdeyiz. Sosyal medya kullanıcılarını da adeta bir yayın organıymış gibi cezalandırmak, susturmak istiyorlar. Amaç şu: Çok kanallı tek seslilik! Yüzlerce, hatta binlerce yayın organı olacak. Çağın en ileri teknolojileri kullanılacak. İsteyen istediği bilgiyi istediği kadar yayacak. Bir şartla: İktidarla ters düşmeyecek? Bir kez daha anımsatalım: Bu mümkün değil. Toplumun bir bölümünü susturabilirsiniz ama tümünü asla. Aslında Saray yanlış bilginin ne olduğunu 10 Kasım günü açıkladı. Dedi ki: “Eskiden gardırop Atatürkçüleri vardı, şimdi sosyal medya Atatürkçüleri var...” Sözü uzatmayalım... Gerçekdışı diye gerçekleri saklayamazsınız!",https://www.cumhuriyet.com.tr/yazarlar/mustafa-balbay/hedef-cok-kanalli-tek-seslilik-2141266
Mustafa Balbay,Atatürk filmi,16 Kasım 2023 Perşembe,"Cumhuriyetimizin 100. yılına yakışan bir dünya filmi izledik... “Atatürk 1881-1919” filminden çıkışta ilk mırıldandığımız cümle bu oldu. Sevenlerin, saygı duyanların yere göğe sığdıramadığı bir dünya liderini filme sığdırmak elbette kolay değil. Zaten bir filme sığdıramamışlar! 1919’dan sonrası, 2024 başında gösterime girecek. Film, ağustos ayı başında uluslararası gösterimiyle ilgili tartışmalarla gündeme gelmişti. Filmin yayından kaldırılması için sürdürülen lobi Mustafa Kemal Atatürk’ün sadece 20. yüzyılda değil, 21. yüzyılda da yaşamaya devam eden, savaşların ve barışların kahramanı bir dünya lideri olduğunu ortaya koyuyordu. 29 Ekim haftasının ardından 10 Kasım’da da bunu bir kez daha gördük. *** Atatürk’ü hem herkes gibi etten kemikten bir insan olarak anlatabilmek hem de yenilmez bir irade ve kararlılıkla kafasına koyduğunu gerçekleştiren olağanüstü bir karakter olarak gözler önüne serebilmek alkışlanacak bir başarı. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İlk çocukluğundan gençliğine, cephe cephe dolaşmaktan vatanı bir an önce kurtarma özlemine kadar yaşamının her dilimi için, “Burası biraz daha geniş verilemez miydi” diye soruyorsunuz. Verilseydi film kaç saat sürerdi, bilinmez! Her şey olabildiğince tadında, kıvamında işlenmiş. Mustafa Kemal’i İstanbul’daki şaşaalı yaşamın ortasında, böyle bir yaşamı reddedişini izlerken aklınıza ilk Falih Rıfkı Atay’ın Zeytindağı kitabındaki sözü geliyor: “O günlerde İstanbul’da vatan toprağını feda etmek daha kolaydı!” Atatürk’ü de kahreden Balkanlar’dan Anadolu’ya göçün acısı beyazperdeden sızıp insanın içine işliyor. Atatürk’ün entelektüel kimliği, pek çok dili bilgi birikimiyle yüklü olarak konuşabilen sahnelerle aktarılmış. Kritik anlardaki tavırlarıyla, nefret dili dışında bütün dilleri konuşabildiğini hissediyorsunuz. Sofya’da yaşadığı aşk ne kadar büyük olursa olsun vatan aşkından büyük değil! Bunu da hem beyne hem yüreğe sokacak kadar güzel işlemişler. Bir kurmay subay olarak hiç hak etmediği halde Selanik’te tren istasyonuna atandığında, memleketin kalbinde olup bitenlerle nefes almak. Bu yalnızlıkta büyük bir kalkışma olasılığını öngörüp nasıl bastırılacağını planlamak. Sofya’daki balo salonlarını bırakıp zorla cephede görev istemek. Çanakkale Cephesi’nin gerisindeki ihtiyat birliğine giderken savaşın en önünde olacağından emin adımlarla yürümek. Ruhen çökmüş bir birliği ayağa kaldırıp vatan için ölmeye hazır hale getirebilmek. Yedi düveli dize getirmek üzere emperyalizmin üzerine yürümek... *** Atatürk filmi, bütün bunları 132 dakikaya sığdırarak yaşatıyor. Emeği geçen herkesi kutluyoruz. Aras Bulut İynemli bakışlarından davranışlarına Atatürk’ü ruhen içselleştirmiş. Atatürk’ün çocukluğunu oynayan Emre Mete Sönmez’i sanırım ileriki yıllarda da göreceğiz. Yönetmen Mehmet Ada Öztekin, yapımcı Saner Ayar, senarist Necati Şahin sinema sanatının en iyi örneklerinden birini ortaya koyup 100. yılı taçlandırdılar. Atatürk’ün etrafındakileri oynayan Songül Öden, Sarp Akkaya, Esra Bilgiç, Mehmet Günsür, Celile Toyon, Darko Peric bütünün önemli unsurları... Her yıl ülkemizde ve dünyada 20 yeni Atatürk kitabı yayımlanıyor. Ancak Atatürk’ün sinema sanatıyla anlatılması ayrıca önemli. Dünya liderinin yaşamının bütün aşamalarıyla anlatımından sonra sadece bir olayın ya da zaman diliminin beyazperdeye taşınması da güzel olur. Nice Atatürk filmlerine...",https://www.cumhuriyet.com.tr/yazarlar/mustafa-balbay/ataturk-filmi-2141494
Mustafa Balbay,Susmak yalan söylemektir!,14 Kasım 2023 Salı,"Milletin gözü önünde, usul usul, zamana yayarak anayasayı ortadan kaldırıyorlar. Yüksek yargı kurumlarından birini ötekinin üstüne sürerek çatışma üretiyorlar, “Kim kimi yenecek göreceğiz, biz hakemiz” diyorlar. Kendilerini bütün kurumların üstüne koyup, toplumun belleğine yerleştiriyorlar. Bunu yerleştirirken Anayasa Mahkemesi’nin (AYM) sürekli hatalı kararlar verdiği, daha ileri gidip terör örgütlerini cesaretlendirdiğini söylüyorlar. Bunun adı, hukuk devletine yönelik planlı saldırıdır. AYM’nin kuruluş yasasını anımsatmak, devletin bütün kurumlarının AYM kararlarına uymak zorunda olduğunu vurgulamak anlamını yitirmiştir. Mesele Can Atalay meselesi değildir... Can Atalay kararı üzerinden anayasal devlet düzenine karşı yeni bir şahsım planlaması söz konusu! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Şu sorunun yanıtını net vermek gerekir: İktidarın asıl hedefi ne? İktidarı bir nebze denetleme gücüne sahip, bir nebze bu yönde adım atabileceğine dair izlenim veren tek devlet kurumu olarak AYM kaldı. İktidarın tüm harcamalarını denetleme yetkisindeki Sayıştay, mali mahkeme niteliğinde. Bu asırlık kurum fiilen bitirildi. Bütçe görüşmelerinin özünü oluşturan Sayıştay raporlarının pek çok yerinde, “Bilgiye ulaşılamamıştır” ibaresi var. İdari konularda denetleme gücüne sahip Danıştay’dan iktidar aleyhine karar çıkma olasılığı neredeyse yok. Yargıtay’ın durumunu son yarattığı krizde gördük. AYM kararları da elbette eleştirilebilir ama o kararı verenler hakkında suç duyurusunda bulunmak başka bir şey. AYM’nin kararlarına uymakla sorumlu bir kurum, bu sorumluluğunu yerine getirmeyip bu kararı veren üyeler hakkında suç duyurusunda bulunuyor! Girişte vurguladık, bu aşamadan sonraki tabloyu ciddiye alıp hukuksal zeminde tartışmak olanaksız. Ancak bu suç duyurusu ile ulaşılmak istenen hedef konuşulabilir. O da AYM’yi yeniden yapılandırma adı altında öteki yüksek mahkemeler ayarına getirmek! AYM’yi yok saymak, anayasayı yok saymaktır. Anayasayı yok saymak, iktidarın da içinde bulunduğu anayasal düzeni yok saymaktır. Anayasal düzeni yok saymak, bir sistemsizliğin önünü açmak, meşruiyeti ortadan kaldırmaktır. Bundan ötesi ne? *** Bundan ötesi daha derin, daha tartışmalı bir durumdur. Şahsım rejiminde yetkilerin tümünü eline alan, bunun ucunu getiremez. Hep daha ötesini ister. Sözün bittiği yer diye bir yer yoktur. Mutlaka demokrasi mücadelesinde bir kaldıraç bulunur. Köprüden önceki son çıkış diye bir güzergâh da yoktur. Mutlaka son köprüden sonra da son çıkış bulunur. Geldiğimiz nokta iktidarın hukuk devletinin bütün kırıntılarını ortadan kaldırma girişimidir. AYM’nin bugünkü bütün üyeleri bu iktidar döneminde göreve geldi. Her yeri, her şeyi kendinize buladığınızda da tam kendinize uymayan bir durum çıkar! Bunun çok somut bir örneğini yaşıyoruz. Maalesef çok sık aklımıza gelen diktatörlük tarifi şu: Diktatörlük, bir kişinin milyonlarca kişiye hükmetmesi değildir, milyonlarca kişinin bir kişinin zulmünü kabul etmesidir! 84 milyonun gözü önünde, AYM’nin kişiliğinde anayasal düzen lime lime ediliyor. Buna karşı susmak, yalan söylemektir! Daha iyisi yapılana dek, mevcut anayasaya uymak, bu zeminde mücadele etmek demokrasinin temelidir. Hukuk fakülteleri, sendikalar, kitle örgütleri, meslek kuruluşları, sizin varlık nedeniniz tartışılıyor! Kapatılınca mı konuşacaksınız?",https://www.cumhuriyet.com.tr/yazarlar/mustafa-balbay/susmak-yalan-soylemektir-2140765
Mustafa Balbay,Kemal Bey bir bilen mi bir bilenen mi olacak?,28 Kasım 2023 Salı,"CHP’nin 38. olağan kurultayı 8. genel başkan olarak Özgür Özel’i seçti. Kurultayın devamında iki soru güncelliğini koruyor: 1- Partinin iç düzeni, aday belirleme yöntemi ve benzer konularda verilen sözler nasıl tutulacak? 2- Kemal Kılıçdaroğlu ne yapacak? CHP, 4-5 Kasım’da parti içi demokrasinin olabildiğince işlediği, yarışmalı bir kurultay yaptı. Hemen ardından da yerel seçim gündeme oturdu. Genel beklenti doğal olarak verilen sözlerin tutulması. Parti içi demokrasinin aday belirlemede de işletilmesi. Önseçim bunun en somut adımı. Zaman sorunu nedeniyle yaşanacak sıkıntılar parti tabanını da ikna edecek yöntemlerle aşılabilir. 100 yıllık partide sekiz genel başkan... Bu CHP’de değişimin kolay olmadığını gösteriyor. Bir başka açıdan bakarsak genel başkan aynıdır ama partiyi ciddi değişimlerle kucaklaştırabilir. Kemal Bey, görev süresi bakımından İnönü, Atatürk, Baykal’ın ardından dördüncü sırada geliyor. 13 yıla ciddi değişimler sığdırdı. Bunların tümünde hiç kuşku yok ki iki temel hedefi vardı: Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1- CHP’yi iktidar yapmak. 2- CHP’nin çağın değişimlerine hitap etmesini sağlamak. Bunu başarmak için adım atarken şöyle bir yöntem benimsedi: Parti organlarından yetki alıp, o yetkiyi sözünü ettiğimiz hedefler için istediği gibi kullandı. Başarıya en yakın an 14-28 Mayıs’tı. Hakkını teslim etmek gerekir ki başarmak için kamuoyunun bildiği bilmediği her şeyi yaptı. Olmadı. Başarının sahibi çoktur, başarısızlık yetimdir. Bunların ayrıntısı bir yana... Kemal Bey, kurultayın ilk turunda yüzde 49’da kaldı. Şimdi Kemal Bey’le birlikte siyasete devam etmek isteyenler zemini o yüzde 49’a oturtuyorlar. Buradan hareketle yerel seçim sürecinde partiye zarar verecek bir adım atmamayı, seçimdeki olası başarısızlık halinde harekete geçmeyi planlıyorlar. Kılıçdaroğlu’nun kendisi doğrudan adımlar atmasa da onunla hareket edenler bu politikayı pişiriyor. Söyleyeceğimiz tek şey var: Yap-mayın! Seçim sonrasına değil, seçim öncesine hazırlanın! 2024, 2028’in kapısı. 2024’teki başarısızlıktan CHP’nin hiçbir kanadı kazançlı çıkmaz, çıkamaz. Madalyonun öteki yüzü de genel merkezin tutumudur. Kılıçdaroğlu’nun ve onunla birlikte siyaset yapanların yerel seçimlerin sadece saha çalışmasına değil, her aşamasına katılması gerekir. Partilerde seçime hazırlık iki türlü olur: seçimde başarı için çalışanlar, seçim sonrası için çalışanlar. CHP’nin bu ikilemi mutlaka teke indirmesi gerekir. Partinin kurucusunun diliyle söylemek gerekirse, şu aşamada Genel Başkan Özgür Özel’in mevcudiyetinin yegâne temeli bu olmalı! Kemal Bey, bir bilen mi bir bilenen mi olacak? Kemal Bey’in siyaset yapma anlayışıyla ilgili iki uç değerlendirme var: 1- Çevresinden etkilenir. Son konuştuğu kişinin görüşü önemlidir. 2- Ne söylersen söyle yüzünde tel kıpırdamaz. Hiç renk vermez, bildiğinden şaşmaz. Bugünlerde kendisiyle görüşenler kafalarındakini Kemal Bey’in onayladığını düşünerek yanından ayrılabilir ama sonuçta kendine özgü bir düşünce üretme sanatı var. Özgür Özel’in başarısı Kemal Kılıçdaroğlu’nun da başarısıdır. Kemal Bey, böyle bakmalı. Bir bilen olarak, partiyi büyütür. Bir bilenen olarak, kutuplaşmayı büyütür!",https://www.cumhuriyet.com.tr/yazarlar/mustafa-balbay/kemal-bey-bir-bilen-mi-bir-bilenen-mi-olacak-2145626
Mustafa Balbay,12. çuvallama planı!,02 Kasım 2023 Perşembe,"Plan yapmak, gerek kişilerin yaşamında gerekse ülkelerin yönetiminde önemli bir perspektiftir. Yönünü bilmek, önünü görmektir. Demokrasisi karaya değil de rayına oturmuş ülkelerde geleceğin her aşaması planlanır. 6 aydan 60 yıla kadar. Türkiye’de ise değil 60 yıl, değil 6 ay, 6 gün sonrasını bile görmek mümkün değil. Aslında önünü görememek de bir bakıma “görmek” demektir. Belirsizliği dikkate alıp ona göre daha ihtiyatlı davranırsınız. En kötüsü, önünüzü çok yanlış görmektir. Zira çok iyi bir geleceğe doğru yürüdüğünüzü düşünürken bir bakmışsınız yolun devamı çukur! *** Çok “planlı” günlerden geçiyoruz! Plan sayısı çok ama gerçekleşme oranı da çoktan seçmeli. Tutabilir de tutmayabilir de... Bazıları ters tepebilir... Yolun yarısında yenisi de yapılabilir! Bütün bunlar bize göre! Önceki gece TBMM’den 12. Kalkınma Planı geçti. 2024-2028 yıllarını kapsıyor. Planı Cumhurbaşkanı Yardımcısı Cevdet Yılmaz paylaştı. Çok değil iki ay kadar önce, 6 Eylül 2023’te de orta vadeli program (OVP) açıklandı. Onu da Cevdet Yılmaz sunmuştu. Bu tür planları, programları Cevdet Yılmaz’ın gülümseyen yüzüyle sunması insana iyi geliyor. “Bu adam kötü bir şey söylemez” diye düşünüyorsunuz. Söylediği hemen hiçbir şey tutmuyor ama olsun. Söylerken dinlemesi iyi geliyor! Bu tür hedeflemeler için “reçete” tanımı da kullanılır. “İktidar acı reçeteyi hazırladı” denir. Ya da “Çözüm reçetesi tamam” yorumu yapılır. Reçetenin gerçek anlamı hastalığa iyi gelecek ilaçların listesidir. Siz kamuoyuna, ekonomiye iyi gelecek listeyi sunuyorsunuz. Bunların hemen hiçbiri gerçek değil. Bunun sağlıktaki karşılığı ciddi bir sorundur. Ülke yönetimdeki karşılığı da yeni plan yapmaktır! Son yapılan kalkınma planının sayısı önünde yazılı: 12. Peki son açıklanan OVP kaçıncıydı? Bu soru, “Kim Milyoner Olmak İster?” programında sorulsa kaç bilen çıkar bilinmez ama 19’u buldu. OVP iki üç yıllık, kalkınma planı ise dört beş yıllık. Dahası var, Cevdet Bey ve programlarına göre 2053’e kadar! Vadeyi uzatmak da güzel tabii! 2053’e kadar kim öle kim kala, destekli desteksiz at babam at! Son plandaki iki temel hedefi söyleyince hemen, “Biz bunları her yerden tanıyoruz” diyeceksiniz! Şöyle: - Enflasyonu tek haneye indirmek! - Dünyanın ilk 10 ekonomisi arasına girmek! Aklımızla alay ediyorsunuz, bari geleceğimizle alay etmeyin... Bu hedefler yıllardır var, yıllardır ulaşılamıyor... *** Ülkenin geleceğini planlamak ciddi bir iştir. Bunun için Devlet Planlama Teşkilatı (DPT) kurulmuştu. AKP 2011 yılında kaldırdı. Artık DPT yok. Buna benzer hiçbir kurum yok, yerine Cumhurbaşkanlığı var. Son planı da Strateji ve Bütçe Başkanlığı yaptı. 12. Kalkınma Planı’nın sadece süresi değil, içeriği de geniş. Örneğin içinde “Yargı Reformu Stratejisi” ve “İnsan Hakları Eylem Planı” da var. Yargı reformu neleri içerir diye bakarken gazeteci arkadaşımız Tolga Şardan’ın gözaltına alındığı haberi geldi. Al sana hem reformdan geçmiş yargı hem insan haklarına uygun gözaltı! Bunca planın tutmaması halk dilinde şöyle tarif edilir: Çuvallama! Sözcüğün mecazi anlamı başaramamaksa gerçek anlamı da malum: Çuvala doldurma!",https://www.cumhuriyet.com.tr/yazarlar/mustafa-balbay/12-cuvallama-plani-2136569
Mustafa Balbay,Ahh Kışlalı Hocam,21 Ekim 2023 Cumartesi,"Türkiye’nin, çıkışı giderek zorlaşan bir karanlığı sürüklenmesindeki etkenler nedir? Bu sorunun yanıtı listelense ilk sıralarda şu gelir: Aydın kıyımları... Sabahattin Ali’den başlayarak aydınların vahşice katledilmesi elbette onların aydınlığını bitiremedi ama toplumun adım adım sessizliğe gömülmesinde önemli etken oldu. Türkiye’nin 2000’li yıllarda giderek rejimin de erozyona uğramasına neden olan sürece girmesi, 90’lı yıllardaki aydın kıyımlarıyla “kolaylaştı”! 1990’da Prof. Dr. Muammer Aksoy, Çetin Emeç, Turan Dursun, Doç. Bahriye Üçok’un öldürülmesinin ardından Uğur Mumcu, Cumhuriyet gazetesindeki köşesinde şunu sordu: - Sıra kimde? 24 Ocak 1993’te “sıra” Uğur Mumcu’ya gelmişti! 1993’ten sonra topluma Atatürk’ü, Türkiye Cumhuriyeti’nin temellerini en iyi anlatan aydın olarak Prof. Dr. Ahmet Taner Kışlalı öne çıktı. “Sıranın” ona geldiğini söyleyenlere gülüp geçti, yılmadan usanmadan her yöntemi kullanarak halkı aydınlatmayı sürdürdü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** 21 Ekim 1999’da da Kışlalı katledildi. Bugün centilmen devrimci, ödünsüz Kemalist, yurtsever aydın Kışlalı’nın sonsuzluğa yürümesinin 24. yılı! Kışlalı’ya ilişkin sıraladığımız özelliklerin hepsinin içi doluydu. 19 yaşında gazeteciliğe, 22’sinde köşe yazarlığına, 30’lu yaşlarda doçentliğe devamında milletvekilliğine, 40’ta Kültür Bakanlığı’na... Tuttuğu her işi hakkını vererek yapan Kışlalı, en önde olmayı değil, en iyiyi yapmayı hedefledi. Fransa’da Sorbonne Üniversitesi’nde Duverger’in öğrencisi oldu. Evrensel baktı, ülkesel düşündü. Fransa’da kalabilirdi ama eğitimini tamamladıktan hemen sonra tereddütsüz Türkiye’ye döndü. 1970’lerde öğrenci olaylarının en yoğun olduğu dönemde üniversite yönetiminde öğrencilerin de temsil edilmesini savundu. Ecevit’in “demokratik sol” söylemini metne o döktü. Gazetede günlerce dizi olarak yayımladı. Ecevit’i Ecevit yapan, arkasındaki üretken kadroydu. Kışlalı bu kadronun içinde Emre Kongar, Bilsay Kuruç, Erhan Karaesmen, Cahit Kayra, Oktar Türel, Yiğit Gülöksüz’le birlikte bugünlere de ışık tutan üretimler gerçekleştirdi. Kültür Bakanlığı’nda güçlü insanlarla çalışmaktan çekinmedi. Zeynep Oral, Aziz Nesin, Doğan Kuban, Şerafettin Turan, Adnan Binyazar’la Türkiye’nin kültürde alması gelerek yolun haritasını çizmeye koyuldu. Siyaset Bilimi kitabı alanın en yetkin eserlerinden. Şu cümlesinin altını nasıl da kalın çizmiştim: “1071’de Türkler Anadolu’yu fethetti, Anadolu da Türkleri...” Kemalizme hiçbir zaman dogma olarak bakmadı. Ona göre Kemalizm, sadece geçmişin bekçiliği değil, aynı zamanda geleceğin kuruculuğuydu. Bu hedefle de Atatürkçü Düşünce Derneği’nin yönetiminde yer almıştı. İslam ülkelerine de Atatürk aydınlanmasının götürülmesi için çırpınıyordu. Öldürülmeseydi Tunus’a bir kez daha gidecekti. Aydın tarifi şuydu: “Gerçek aydın, bilgisiyle değil, tavrıyla ölçülür!” *** Ahh sevgili Kışlalı Hocam... Cumhuriyetin 100. yılında Türkiye’nin size o kadar çok gereksinimi var ki! Üstelik bütün kimliklerinizle... Sürekli umut üreten, bunu yaparken gerçekleri bütün çıplaklığıyla gözler önüne sermekten çekinmeyen adanmışlığınız ülkemizin en çok aradığı ışık. Türkiye’nin ve dünyanın geldiği noktada Atatürkçü bakışı aklın ve bilimin ışığında yeni kuşaklara aktarmak geleceğe yolculuğu ilk adımı... Sizinle Anadolu’ya gidişlerimiz geliyor gözümün önüne... Sonra sizin mücadele gücünüzü anlatan ödünsüz cümleleriniz düşüyor aklıma... “Alçaklar” diyorum, Kışlalı’yı öldürdünüz ama yenemeyeceksiniz!",https://www.cumhuriyet.com.tr/yazarlar/mustafa-balbay/ahh-kislali-hocam-2132349
Mustafa Balbay,Geleceğimiz 100 yaşında!,28 Ekim 2023 Cumartesi,"Yarın hepimiz Cumhuriyetiz. Yarın Cumhuriyetin 101. yaştan gün almaya başlamasını kutlayacağız. Tarih, kahramanlar hayattayken konuşmayı sevmez. Başta Mustafa Kemal Atatürk olmak üzere 10. yıla girişin kahramanları zamanla nasıl tarih sahnesindeki yerini aldıysa 100. yılın kahramanları da yeni kuşakların belleğinde olacak. 100. yılın iki büyük kahramanı var: Atatürk ve millet... Atatürk 20. yüzyıldan 21. yüzyıla ayakta ve kalplerde girmiş bir lider olarak Cumhuriyetin 100. yılına da damgasını vurdu. Atatürk’ü hâlâ ayakta tutan da üç ana unsur var: Fikirleri, eserleri ve milleti... 100 yılın ardından bu üç büyük enerji kaynağı ile daha yapacağımız çok şey var. Her şey bir yana millet, Atatürk’ün “en büyük eserim” dediği Cumhuriyete sahip çıktı. Onu koruyacağını, yaşatacağını gösterdi. *** Başkent Ankara’nın bu haftaki görünümünden iki durum aktaralım. Hafta içinde Eskişehir yolu üzerinden Kızılay’a doğru gelirken orta refüjdeki direklerde ince uzun, Atatürk resimli paylaşımlar dikkatimizi çekti. “Cumhuriyet” sözcüğünün her bir hecesinden satırbaşı yapılıp “100 yaşında” yazılmış. Kurum adı görünmüyordu. Dikkatli bakınca küçücük bir “AK Parti” yazısı ve amblemi görebildik. Neredeyse faili meçhul bir kutlama! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hiç kutlamasaydınız! Devamında Beştepe’ye yakın bölgede ise yine “100 yaşında” yazısı var ama kara gözlüklü Erdoğan resmiyle. İlk bakışta “Erdoğan 100 yaşında” gibi bir anlam ortaya çıkıyor! Anladık... Kutlamak istemiyorsunuz, kutlamış gibi de yapmak istiyorsunuz! Hangisini yapacaksanız, samimi yapsaydınız! Gerçek şu: AKP cumhuriyetin bütün kazanımlarını ortadan kaldırmak istiyor ama yerine bir şey de koyamıyor! Koymaya kalktığını millet reddediyor! 100. yıl bunu bir kez daha gözler önüne serdi. AKP’linin biri “100 yıllık narkoz” diyor, öteki, “Erdoğan İkinci Atatürk’tür” diyor. Başkentteki bir başka fotoğraf ise Ankara Büyükşehir Belediyesi’nin kentin dört bir yanını bayraklarla donatmasıydı. Mansur Yavaş imzalı cumhuriyete ve kazanımlarına bağlılık pankartları da bayrakların tamamlayıcısıydı. Yazı aramızda televizyon reklamlarını bu kadar yoğun izlediğim bir dönem anımsamıyorum. Bankalardan holdinglere kadar 100. Yılı kutlamak için hazırlanan filmlerin neredeyse tümü belgesel tadındaydı. *** Dün Ankara’da Varlık Lisesi’nde “100. Yıla Genel Bakış” konulu konferanstaydık. Öğrenciler cumhuriyetin temel değerlerine, özelliklerine ilişkin el pankartları hazırlamışlar. Biri ayrıca dikkatimi çekti. Şöyle yazıyordu: “Geleceğimiz 100 yaşında!” Cumhuriyet tam da bu! Prof. Kışlalı’nın dediği gibi sadece geçmişin bekçiliği değil, aynı zamanda geleceğin kuruculuğu. Bugün de İzmir Kitap Fuarı’nda aynı içerikte konferans vereceğiz. Son üç haftada Samsun, Kocaeli, Kayseri kitap fuarlarındaki imza ve konferanslarda sayıları istediğimiz oranda olmasa da gençleri gördük. Geçmişte “ülkesini değiştirmek” isteyen gençler çoktu, şimdi “ülke değiştirmek” isteyen! Ama bugünkü kuşaklar içinde geleceğini Türkiye’de arayanları, bu hedefe yürüyenleri küçümsememek gerekir. Yarın büyük gün. Atatürk’ün Amasya Tamimi’nde dediği gibi, “Milletin istiklalini milletin azim ve kararlılığı kurtaracak”. Yarın tüm cumhuriyetçilerde şu ruh olsun: Korkacak bir şey yok, yapacak çok şey var!",https://www.cumhuriyet.com.tr/yazarlar/mustafa-balbay/gelecegimiz-100-yasinda-2134887
Mustafa Balbay,Bu pazar Cumhuriyet olalım,26 Ekim 2023 Perşembe,"29 Ekim 2023 Pazar günü işimiz gücümüz Cumhuriyet olsun. Koca 100 yılı bir gün gibi yaşayıp dolalım. Bayrak olalım... Sevinç olalım... 29 Ekim olalım... Mutluluk paylaşıldıkça çoğalır ya, alabildiğine paylaşalım Cumhuriyet coşkusunu. Neredeysek, orada Cumhuriyet olalım. Evimizdeysek komşunun bayramını kutlayalım. Sokaktaysak bütün Cumhuriyet sevdalılarıyla kol kola, omuz omuza olalım... Oradan caddelere, meydanlara dolalım. Yüreğimizden gelen sesi çevremizle, gökyüzüyle paylaşalım: Yaşasın Cumhuriyet! Bayrak hem evimizde hem elimizde olsun. O gün el ele değil, bayrak bayrağa tutuşalım. Cumhuriyeti kuranlar, bugünlere taşıyanlar kalbimizde, beynimizde, dilimizde olsun. Pazar günü Mustafa Kemal Atatürk olalım... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Cumhuriyetin ilk yıllarında okuma yazma bilmeyen, yaşı biraz ilerlemiş üç arkadaş seferberliğe katılıp okuma yazma kurslarına gitmiş. İlk ikisi hemen sökmüş. Üçüncüsü zorlanıyor! Arkadaşları da sürekli sıkıştırıyor: “Hadiii... Daha olmadı mııı?” Derin bir nefes alıp arkadaşlarına seslenmiş: “Arkadaşlar, inanın bütün harfleri söktüm. Bir tutuşturabilsem!...” Harfleri tutuşturduk mu her şeyi yazabiliriz. Bütün harfler bir arada olalım pazar günü. El ele, bayrak bayrağa verelim, her birimiz bir harf olalım, yazalım: Mustafa Kemal Atatürk Tam bağımsız Türkiye Kurtuluş Savaşı kahramanları Cumhuriyet 100 yaşında... Mevlana, “Aynı dili konuşanlar değil, aynı duyguyu paylaşanlar anlaşabilir” diyor ya... Aynı duyguyu paylaşalım. Seslenelim birbirimize: -Cumhuriyet sizsiniz. Cumhuriyet siz değilseniz, Cumhuriyetsizsiniz! Mithat Cemal Kuntay ünlü şiirinde haykırıyor ya: “Bayrakları bayrak yapan üstündeki kandır / Toprak eğer uğrunda ölen varsa vatandır.” Cumhuriyeti Cumhuriyet yapan da onu savunan, yaşayan, yaşatan insandır! Cumhuriyet hepimiz kadar vardır. 100. yıl bir kurumdur. Sadece bir günden ibaret değildir. Bunu kanıtlamak için o bir günü unutulmaz yapmak gerekir. Bunu yapacak olan Cumhuriyetin bireyleridir. Cumhuriyet kula kul olmamaksa; fikri hür, vicdanı hür, irfanı hür bireyler olmaksa işte o gün bugündür! Kimsenin Cumhuriyetin temel değerlerini ortadan kaldırmaya heveslenemeyeceğini ifade etme günüdür. *** Pazar günü hepimiz Cumhuriyet olalım. Evimizde, elimizde bayrak olsun. Rıfat Ilgaz’ın 1968’de yazdığı “Aydın mısın” şiiri sanki bugünlere sesleniyor: Kilim gibi dokumada mutsuzluğu Gidip gelen kara kuşlar havada Saflar tutulmuş top sesleri gerilerden Tabanında depremi kara güllelerin Duymuyor musun Kaldır başını kan uykulardan Böyle yürek böyle atardamar Atmaz olsun Ses ol ışık ol yumruk ol Karayeller başına indirmeden çatını Sel suları bastığın toprağı dönüm dönüm Alıp götürmeden büyük denizlere Çabuk ol Tam çağı işe başlamanın doğan günle Bul içine tükürdüğün kitapları yeniden Her satırında buram buram alın teri Her sayfası günlük güneşlik Utanma suçun tümü senin değil Yırt otuzunda aldığın diplomayı Alfabelik çocuk ol Yollar kesilmiş alanlar sarılmış Tel örgüler çevirmiş yöreni Fırıl fırıl alıcı kuşlar tepende Benden geçti mi demek istiyorsun Aç iki kolunu iki yanına Korkuluk ol",https://www.cumhuriyet.com.tr/yazarlar/mustafa-balbay/bu-pazar-cumhuriyet-olalim-2134116
Mustafa Balbay,Y-Anıtkabir!,31 Ekim 2023 Salı,"Önceki günkü Anıtkabir’i anlatmak için onlarca başlık geldi aklıma... Türkiye’deki en büyük bayrak ve yürek buluşmasına, ilk 1990’lı yılların sonunda attığımız başlık daha da güncel duruyordu: Y-Anıtkabir! Nelere yanıt değildi ki? Unutturmak isteyenlere... Yenildik, kaybettik duygusuna kapılanlara... Karşısına başka şeyler koymaya kalkanlara... 100 yılı parantez gibi görenlere... “Sevr”ci küresel güçlere... Karşıdevrim özlemcilerine... “Bu milletle bir şey yapılmaz” diyenlere... 29 Ekim günü Anıtkabir’in gerçek sahiplerine, millete açılmasından hemen sonra ailecek yola koyulduk. Akdeniz Caddesi’nin başından itibaren 40-50 kişinin omuz omuza olduğu, ucu bucağı belirsiz insan seli karşıladı bizi. Dış kapıya gelmek için 1.5 saat bekledik. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 7’den 70’e deyimi geride kalır. 2’den 82’ye belki anlatır. Çevremizde dört bebek arabası vardı. Çoğunluk ailecek gelmişti. Arka sıradaki bir kadın, “Sayın Balbay, bir selfie çekelim. Amsterdam’daki oğluma göndereceğim” dedi. Oğlunu anlattı uzun uzun: Büyütmüş, yetiştirmiş, gurbet eylemiş. “Ama inanın oğlumun aklı burada” diyor. Yanımızdaki dede torunuyla bayrak saklama oynuyor. Torun bayrağı bulamayınca sinirleniyor, dedenin arka elinde görünce öpmeyle karışık bayrağı kapıyor. Az ötemizdeki okul grubu Gençlik Marşı’nı söylüyor. Bitince arkasındakiler Tarkan’ın 100. Yıl Marşı’nı cepten indirip çevresiyle paylaşıyor. Bir süre kimin 100. yıl marşının daha güzel olduğu konuşuluyor. Akılda kalma gücü ile sanat gücü yarıştırılıyor. Uzaklardan sadece sesini duyabildiğimiz bir grup Andımız’ı söylüyor. Alkışlar biterken Onuncu Yıl Marşı başlıyor. Örgütlü halk, hiç tanışmayan insanların aynı anda aynı şarkıyı söylemesidir. 100. yıl, yüz binlerin milyonlara dönüşüp aynı şarkıları, marşları söylemesiyle kutlanıyordu. Milyonların üye olduğu dev bir Cumhuriyet örgütü kurulmuştu. Herkes bayrağıyla gelmişti ama biraz farklı bir bayrak, atkı, 100. yıla özel rozet gören satın alıyordu. Fiyatların piyasa ekonomisine laf eden olmadı. Anıtkabir’e yaklaştıkça artıyordu. Elde sallanabilen bayrak iki kilometre uzakta 10 lira, 100 metrede 50 lira! İki saat sonra Anıtkabir’e girdiğimizde çimlerin de dolduğu daha büyük bir toplanma yeriyle karşı karşıyaydık. Ayakları şişenler ayakkabısını çıkarmış, çıplak ayak yürüyordu. Herkes Atatürk’leydi... Dün resmi rakam açıklandı; 2 milyona yakın ziyaretçiyle rekor kırıldı. En az bunun üç katı giremeyen vardı. Güvenlik görevlileri büyük özveri ile çalıştı ama Anıtkabir yönetiminin daha organize olması gerekirdi. Oğlum Deniz’in turnikeden sonraki üst aramada polise, “Abi bende vatan sevgisinden başka bir şey bulamazsın” deyişi yorgun polisi de gülümsetti. Deno, herkesin ortak duygusunu dile getirmişti. Kızım Yağmur’un kırmızı beyaz giyinmesine, yazı aramızda “abartı olmasın” diye içimden hayıflanmıştım. Anıtkabir’de benzer giysileri, bayram yeri manzaralarını görünce rahatladım. Geçen temmuz başından beri her cumartesi 100. yıla ilişkin yazılar yazıp, “millet sahip çıkacak” inancımı paylaşıyorum. Son çıkan “100 Yıla Bakış” kitabımda da ana fikir buydu. Anıtkabir’de bu anafikri görmek nasıl büyük bir enerji verdi, anlatamam. Benim içim çok sık dolar ama gözlerim çok seyrek dolar... Y-Anıtkabir’de o kadar doldu ki... Ağlamak istedim!",https://www.cumhuriyet.com.tr/yazarlar/mustafa-balbay/y-anitkabir-2135797
Mustafa Balbay,Topraklarımızda yabancı asker!,18 Ekim 2023 Çarşamba,"İktidarın terörle mücadele kapsamında getirdiği son tezkerede yer alan “Türkiye topraklarında yabancı asker bulundurma” akla 1 Mart 2003 tezkeresini getiriyor. Gündemdeki tezkerenin temeli terörle mücadele. İki ayağı var: 1- Güvenlik güçlerimizin sınır ötesinde operasyon yapması. 2- Yabancı askerlerin Türkiye topraklarında bulundurulması. Birinci maddeye sağduyulu kimsenin itirazı olmaz, olamaz. İkinci maddenin ucu açık. Her şeyden önce Türkiye topraklarına yabancı bir ülke askerinin gelmesi ulusal güvenlik ve egemenlik meselesidir. Eğer böyle bir “mecburiyet” doğmuşsa, Türkiye büyük bir aczin içinde kalmış, terörle mücadele için yabancı bir gücün topraklarına girmesini kabul etmiş demektir. *** Girişte 1 Mart tezkeresini anımsattık. Bugünkü durum o boyutta görünmüyor ama 2003’te Türkiye’nin hassasiyeti içi boş bir kaygı değildi. AKP, önceki Ecevit hükümetinin “yapmam” dediğini, “yaparım” demiş, ABD’nin Türkiye üzerinden Irak’ı işgaline yardımcı olacağını söylemişti. Bu kapsamda hazırlanan 1 Mart tezkeresinin o bölümü şöyleydi: Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet “Uluslararası meşruiyet kuralları çerçevesinde, en fazla 62 bin askeri personelin ve hava unsurları olarak 255 uçak ve 65 helikopteri aşmamak kaydıyla yabancı silahlı kuvvetler unsurlarının, hükümetin tespit edeceği mücavir bölgelerde geçici olarak konuşlandırmak üzere altı ay süreyle Türkiye’de bulunmasına...” ABD, bu tezkere geçecekmiş gibi 2003 yılı başından itibaren her türlü hazırlığı yaptı, nerelerimize yerleşeceğini saptadı. Ancak dönemin CHP Genel Başkanı Deniz Baykal’ın Meclis’teki oylama öncesi yoğun çabası ve dönemin Cumhurbaşkanı Ahmet Necdet Sezer’in net duruşu sonucu tezkere Meclis’ten geçmedi. Dönemin ABD Savunma Bakan Yardımcısı Paul Wolfowitz sözü eğip bükmeden Türkiye’ye yüklendi. CNN Türk’te Mehmet Ali Birand ve Cengiz Çandar’ın sorularını yanıtlarken “Ordu liderlik yapamadı, AKP durumu yönetemedi” dedi. O gün ABD’nin yaptığı şu iç değerlendirmeler kamuoyuna da sızmıştı: - Türkiye gibi ülkelerde muhatap fazlalığı işleri zorlaştırıyor. Cumhurbaşkanı, başbakan, Meclis, askerler, yargı hepsi ayrı “sorun”! - Bize tek muhatap lazım. Bunca kurumu ikna etmek zor. Ama tek kişi bir şekilde ikna edilir! *** O günden bu güne geldik! 1 Mart tezkeresinde asker, uçak sayısı, süresi her şey net. Gündemdeki tezkerenin adı her şeyi anlatıyor: Cumhurbaşkanlığı tezkeresi! İçeriğinde de Türkiye’de terörle mücadele bağlamında konuşlanacak yabancı askerlerle ilgili bütün kararları cumhurbaşkanının vereceği ifade ediliyor. Bu tezkere 8. kezdir uzatılıyor. Öncekilerde sorun olmadı, bunda da olmaz gibi bir yaklaşım sağlıklı değil. Geçen hafta Brüksel’den şu haber geldi: “NATO’da bir ilk yaşandı. NATO Genel Sekreteri Jens Stoltenberg yardımcısı General Tom Goffus’u terörle mücadele koordinatörü olarak atadı. Stoltenberg bunu Türkiye’nin istediğini söyledi.” 1 Mart tezkeresi sürecini, “Irak Bataklığında Türk-Amerikan İlişkileri” başlığıyla 456 sayfalık bir kitap halinde yayımlamıştım. O tezkere kabul edilseydi, Türkiye fiilen işgal edilmiş olurdu. Devamına ilişkin yorum yapmayalım. Bu bağlamda Kılıçdaroğlu’nun kaygılarının sağduyulu herkesin kaygısı olması gerekir. İktidarın böylesine ciddi bir konuda belirsizlikleri ortadan kaldırması gerekir. Bu topraklara yabancı asker gi-re-mez!",https://www.cumhuriyet.com.tr/yazarlar/mustafa-balbay/topraklarimizda-yabanci-asker-2131278
Mustafa Balbay,Cumhuriyet bir kadın devrimidir! (25 Ekim 2023),25 Ekim 2023 Çarşamba,"Dün bıraktığımız yerden devam edelim... Milletin, Cumhuriyeti yaşatma iradesi, bilinci oluşmuştur, demiştik. Gündemde AKP iktidarının Cumhuriyetin 100. yıl kutlamalarına körlüğü var. İktidara geldiklerinde, milli bayramların devlet değil, millet tarafından kutlanması gerektiğini söylediler. Böylece, sözüm ona halk bayramların ruhunu unutacak, zamanla 29 Ekim, 23 Nisan, 19 Mayıs, 30 Ağustos sıradan bir tarih olarak kalacaktı. Gördüler ki bu olmuyor. Özellikle milli bayramlarda Anıtkabir, adeta y-anıtkabir! O zaman ne yapmalı? Milli bayramlara sahip çıkıp içini boşaltmalı, devamında da AKP bayramına dönüştürmeli! Üsküdar’da bir serginin başlığı aynen şöyle: “Türkiye’nin 100. Yılı Sn. Recep Tayyip Erdoğan Özel Sergisi” Erdoğan kendisini kutlayadursun, millet de kendi iradesiyle kutlama yapıyor. İşte Yozgatlı çiftçi Erdal Yerden tarlasının sığdığı kadar, “Cumhuriyet 100 yaşında” yazıyor. Binden fazla dalgıç en derine “Cumhuriyet” yazıyor! Fazıl Say’dan Tarkan’a ondan fazla sanatçı, “İktidar yazmazsa biz yazarız” deyip 100. Yıl Marşı yazıp, çalıyor, söylüyor. *** Cumhuriyeti, milletin kutlamasına yine değineceğiz... Yazının başlığını açalım... Başlık dün sözünü ettiğimiz, “100 Yıla Bakış” kitabımızdan. Cumhuriyetin bütün kazanımları elbette toplumun tümüne aittir. Ancak kadınların bu kazanımlardan daha fazla pay aldığını söyleyebiliriz. Cumhuriyete girerken sadece okuma yazma oranı bile durumu anlatmaya yeter. Erkekler yüzde ile kadınlar binde ile ölçülüyordu. Atatürk, daha Kurtuluş Savaşı ordusunu kurarken kadınların da bu ruha katılması için her şeyi yaptı. Bunun karşılığı olarak, Sivas Kongresi’nin hemen ardından 5 Kasım 1919’da Anadolu Kadınlar Müdafaa-i Vatan Cemiyeti kuruldu. Cemiyet 12 Aralık 1919’da Atatürk’e telgraf çekerek “Biz de varız” dedi. 18 Ocak 1920’de Amasya Kadınları Müdafaa-i Vatan Cemiyeti’ni kurdu. Atatürk’ün özlemi, TBMM açılırken kadınların da olmasıydı. 15 Kasım 1921’de Bucak ve Köy Kanunu çıkarken kadınlara da yerelde seçme-seçilme hakkı gündeme geldi. Çoğunluk, “Olamaz, şeriata aykırı” dedi. Atatürk, “Biraz daha vakti var” diye düşündü. 1 Mart 1923’te Meclis’e ilk kez bir kadın girdi. İzleyici bölümüne! O, Latife Hanım’dı, eşini izlemeye gelmişti. Atatürk, “Kadınlar burada da olacak” mesajı veriyordu. 3 Nisan 1930 Belediyeler Yasasıyla kadınlara da seçme-seçilme hakkı verildi. 5 Aralık 1934’te kadınların Meclis’te yer alması anayasaya girdi. *** O günden bugüne kadınlarımız Cumhuriyetin eşit yurttaşı olarak devlet kurumlarımızda, toplumsal yaşamımızda, ülkemizin temsilinde... Kadın Voleybol Milli Takımımızla ne kadar övünsek az. Kadınlarımız elde ettikleri eşit yurttaşlık hakkını her alanda kullanıyor. Abdullah Gül, dışişleri bakanı olduğunda eşi Hayrünnisa Gül, türbanlı olarak eğitim hakkı için AİHM’ye başvurmuştu. Abdullah Bey, devletin temsilcisi idi, Hayrünnisa Hanım yurttaş tarafındaydı. Ona, başvuruyu çekmesi önerildiğinde ilk tepkisi şu olmuştu: “Çekmeyeceğim... Bu hakkı bana kocam değil, devlet verdi!” Sonrası malum... Necmettin Erbakan’ın ölümünden sonra Fatih Erbakan’la kız kardeşi Zeynep Hanım arasında miras anlaşmazlığı olmuş, Zeynep Hanım önemli Cumhuriyet devrimlerinden biri olan Medeni Kanun’daki miras hakkının eşitliği çerçevesinde mahkemeye gidip payını almıştı. Sözün özü Cumhuriyet bir kadın devrimidir. Kadınlar izin verdiği ölçüde geriye gider!",https://www.cumhuriyet.com.tr/yazarlar/mustafa-balbay/cumhuriyet-bir-kadin-devrimidir-2133726
Mustafa Balbay,101. yıla doğru!,24 Ekim 2023 Salı,"Atatürk, 10. Yıl Nutku’na şöyle başlar: “Kurtuluş Savaşı’na başladığımızın 15’inci yılındayız. Bugün Cumhuriyetimizin onuncu yılını doldurduğu en büyük bayramdır...” Cumhuriyet 29 Ekim 1923’te ilan edildi ama temelleri Kurtuluş Savaşı ile birlikte atıldı. Atatürk, onuncu yılı kutlarken Cumhuriyetin adım adım oluşum sürecine de gönderme yapıyor. 100. yıl haftasına girdik. Önümüzdeki pazar günü Cumhuriyet, üç haneli rakamlarla yazılmaya başlanacak. Kutlamaların devlet katındaki ağırlığı milletin gündeminde. Toplumun farklı kesimlerinden 100 yıla yakışan bir görkemle kutlanması dileğini duyuyoruz. Madalyonun bir yüzü bu. Öteki yüzü ise şu: Cumhuriyet, milletin gönlünde nerede? Durumu şöyle özetleyebiliriz: Milletin büyük bir kesimi Cumhuriyeti yaşatacak bilince erişmiştir! Harika Bir Haber Türkiye’nin En Geniş Kapsamlı İşitme Cihazları Best Hearing Aids *** Bugün Cumhuriyete ve onun değerlerine yönelik saldırıların “güçlü” ve “devlet gücü kullanan” yerlerden gelmesi yukarıdaki saptamamızı gölgelese de ortadan kaldıramaz. Cumhuriyetin 100. yılında, bütün yönleriyle geldiğimiz noktayı irdelemek en gerçekçi yaklaşım olur. Söz konusu olan sıradan bir kurumun 100. yılı değil. Bir milletin küllerinden yeniden doğup, çağın bütün değerlerine ulaşma iddiasıyla tarih sahnesine çıkışının resmen ilan edildiği gün. Yurtseverliğin bir ölçüsü de hangi işi yapıyorsan onu olabildiğince en iyi şekilde yapmaktır. İşinizi iyi yaptığınızda ülkenize yararlı olmuş olursunuz. Cumhuriyetin 90. yılından itibaren 100. yıla kafa yoran bir gazeteci-yazar olarak ben de 2023’ün başında kendime şöyle bir görev verdim: - Arkadaş, bu 100 yılın üçte birinde köşe yazarıydın. Meclis’te kırmızı halılar üzerinde yürümekten hapishane hücrelerinde demir, beton, nem ve rutubetle birlikte yaşamaya kadar memleketin hemen her yerinde bulundun. 100 yılda olanları 10 yıllık dilimlere ayır, olayları bütün çıplaklığıyla, akıl süzgecinden geçirerek, arada başkent anılarını koyarak ete kemiğe büründür. Bu yılki başlıca işim buydu... 100 yıla bir bütün olarak bakınca, içinden geçtiğimiz onca badireden sonra bütün engelleri aşabileceğimize inanmak gerekiyor. Bu ne içi boş bir iyimserlik ne de karşı karşıya kaldığımız sorunları küçümsemek! Dünya defalarca “Türkiye iç savaşın eşiğinde” başlığını attı. Türkiye, büyük acılar çekse de her seferinde, birlikte yaşama, sorunları birlikte çözme istemi galip geldi. *** 100 yıllık zaman diliminde şu soruları masaya yatırmak ve geleceğe bakarken bu deneyimleri unutmamak gerekiyor: - Siyaset ne kadar ülke sorunlarını parti sorunlarının önünde tutabildi? - Ordu siyasete müdahale ettiğinde millet sessizliğini korudu ama aynı millet, sandıkta müdahale hedeflerinin tam tersi yönde oy kullanarak ne demek istedi? - Aydınlar sorumluğunu ne ölçüde yerine getirdi? - Atatürk çizgisini ikincilleştirip bunun yerine gündeme getirilen önermelerin tümü neden çöktü? 101. yılda tutulacak yolu bir an evvel kurumlaştırmak gerekmiyor mu? İlk dört soruda bırakalım. Sözünü ettiğim çalışmada bu sorulara yanıt önerilerimizi sunup devamını tartışmaya bıraktık. Önümüzdeki birkaç gün içinde Bilgi Yayınevi’nden çıkacak “100 Yıla Bakış” kitabını 101. yılımıza girişte tutacağımız sağlıklı yolun küçük bir taşı olarak sunuyorum. Bu haftaki yazılarımda tartışma konularının başlıklarını paylaşıp okurla 101. yıla yürümeye başlamalı diye düşünüyorum...",https://www.cumhuriyet.com.tr/yazarlar/mustafa-balbay/101-yila-dogru-2133356
Mustafa Balbay,Gazze’deki Auschwitz!,19 Ekim 2023 Perşembe,"Önceki akşam Gazze’deki bombalamaları canlı yayında izlerken ne yazık ki “beklenen” bir haberle sarsıldık: İsrail Gazze’de bir hastaneyi bombaladı, en az 500 ölü! Dünyada metrekareye en çok insanın ve en çok bombanın düştüğü alan olan Gazze’de sağlık kurumları da hedef oluyordu. Önceki gece bombalanan El Ehli Baptist Hastanesi, 14 Ekim’de de füze saldırısına uğramış, dört sağlık görevlisi yaralanmıştı. Bölgenin en büyük ve en eski hastanesinin böylesine fütursuzca, böylesine “Bana bir şey olmaz, dokunulmazlığım var” densizliğiyle bombalanması sözcüklerle tarifi zor bir vahşet! Önceki günkü yazımızda Gazze’de enkaz altında kalan kurumları ve “dünya liderlerini” saymıştık, gelinen noktada hepsinin ruhu bombalanan hastanenin çökmüş morgunda! *** Gazze’de yaşayan 2 milyonu aşkın insanın içinde bulunduğu durum akla İkinci Dünya Savaşı sürecinde Almanya’nın kurduğu Nazi toplama kamplarını getiriyor. Polonya’daki Auschwitz kampını yıllar önce müze haline getirildikten sonra ziyaret etmiştim. Buraya getirilen Yahudilerin yaşadığı acılar, ölüme böylesine vahşi bir yolla gidişleri kampın duvarlarına sinmişti. Daha Auschwitz’e yaklaşırken havada bir is kokusu vardı. Kamptaki temel yapıya dokunulmamıştı... Yahudilerin yakıldığı fırınlar... Kurşuna dizildikleri yerler... Her tarafı kapalı, sadece tepesinden kristalleştirilmiş gazın atıldığı odalar... Her şey daha dün yaşanmış gibi duruyor. İnsan şöyle düşünüyor: - Burayı gören bir kişi, Yahudi soykırımına lanet okur. Yeryüzünde kimsenin, hiçbir milletin böyle bir kıyımla, kırımla karşı karşıya gelmesini istemez! O günlerde Gerald Green’in “Soykırım” kitabını okumuştum. Auschwitz’te gaz odalarını büyük bir “hazla”, “işleyişte” tutan, Zyklon-B kristallerini Yahudilerin üzerine döküp onların birbirini ezerek ayakta kalma mücadelesini, işkence dolu anlardan sonra kan ve dışkı içinde ölümünü “zevkle” seyreden ünlü Nazi çavuşu Moll’ü anlatışıyla kamptaki “canlı” durum örtüşünce midem bulanmıştı. Auschwitz’ten ayrılırken her tarafım yanıyordu. Adeta alevler içindeydim ama elim alevleri söndürmeye gitmiyordu. Dönüş trenini kaçırdım. Kaç saat sonra geldiğini anımsamadığım başka bir trenle Krakov’a döndüm. *** Bütün bunları yaşayan bir milletin bugün Gazze’de böyle bir kıyım yapması, her şey bir yana insanlık adına hüzün verici. Savaş ortamlarında sağlık kurumları uluslararası insani hukukun şemsiyesi altındadır. Gazze’deki hastaneye yapılan saldırı aynı zamanda uluslararası hukuka yönelik bir saldırıdır. Tüm insanlığadır. “Ama”sız, “fakat”sız bu saldırının hesabı sorulmalıdır. Şu anda Gazze, Auschwitz kampıdır! Bütün dünyanın gözü önünde yaşanan bu büyük acı, hepimizin acısıdır! ABD’nin dünyaya huzur vermeyeceği bir kez daha görülmüştür. Yıllar önce bir diplomat ABD-İsrail ilişkisini şöyle özetlemişti: ABD iyi bir attır, İsrail de jokey!",https://www.cumhuriyet.com.tr/yazarlar/mustafa-balbay/gazzedeki-auschwitz-2131630
Mustafa Balbay,CHP’den beklenen,04 Kasım 2023 Cumartesi,"Mustafa Kemal Atatürk, yaptıklarını, bilgilere ve belgelere dayalı olarak kaleme alıp söylediği, büyük eseri NUTUK’ta söze şöyle başlar: “1919 senesi mayısının 19. günü Samsun’a çıktım. Genel durum ve manzara...” Devamında ülkenin içinde bulunduğu gerçekleri bütün yalınlığıyla paylaşır ve buna karşı yapılması gerekenleri yaşama geçirmek üzere nasıl yola çıktığını anlatır. İçinde bulunulan durumu iyi analiz etmek, aynı zamanda çözümü de üretmek demektir. CHP’nin iki gün sürecek 38. olağan kurultayı bugün başlıyor. Ülkenin içinde bulunduğu durum aynı zamanda CHP’nin karşı karşıya olduğu sorumlulukların da sıralaması. *** Sadece bu hafta içinde yaşananlar bile alışılmaması gereken bir tablo ile karşı karşıya olduğumuzu göstermeye yeter. Gazeteci Tolga Şardan’ın tutuklanması, sadece bir kişinin özgürlüğünden edildiği anlamına gelmiyor. Yıllardır en çetrefilli konularda bile gerçeğin ortaya çıkmasında büyük emeği olan Şardan, son olarak günlerdir yargıyı sarsan iddialarla ilgili ciddi bir gelişmeyi kaleme aldı. Yargıdaki kirliliğe yargının içinden isyan yükseliyordu. Şardan bununla ilgili haber yaptı. Kirliliğin tarafları özgür ama Şardan tutuklu. Eskiden kritik bir haber için ilk şu sorulurdu: Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet -Yalanlama var mı? Şimdi şunu soruyoruz: -Soruşturma var mı? Bu hafta içinde gazeteciler Dinçer Gökçe, Cengiz Erdinç, Uğur Koç, Uğur Şahin, İsmail Arı ve son olarak Evrim Kepenek soruşturma ödülü aldı! Gazeteciler soruşturma kapsamındayken, ekonomide Türkiye’nin arta kalan değerleri de satış kapsamındaydı. Maliye Bakanı Mehmet Şimşek, ekonominin düzlüğe çıkması için satış listesi hazırlıyordu. Ertesi gün Merkez Bankası Başkanı Hafize Gaye Erkan’dan enflasyona yapılan zammı dinledik. AKP hükümetlerinin 9. Milli Eğitim Bakanı Yusuf Tekin de önceki bakanlar gibi eğitime “damga” vurmak için her gün yeni bir “reform” üretiyor. Eğitimin laik, bilimsel temelden uzaklaşması için yapılan yarışta öncekileri geride bırakmaya aday! Dış politikada “sorunların çözümü” için çaba harcamak, sağduyulu bir yaklaşımla devrede olmak yerine “sorunların parçası” haline gelmeye devam ediyoruz. Daha vurgulayabileceğimiz onlarca konu var, burada keselim. *** İşte CHP’nin 38. olağan kurultayı böyle bir “durum”da yapılıyor. Türkiye Cumhuriyeti’nin bütün aşamalarını değişik sorumluluklarda yaşamış olan CHP, hangi konumda olursa olsun, bu ülkenin temel sigortası işlevini üstlenmiştir. CHP’nin gücü, sadece aldığı oydan, sadece milletvekili, belediye başkanı dağılımından gelmez. CHP’nin gücü, kimliğinden gelir. CHP’nin gücü, köklerinden gelir. CHP’nin gücü, halkın beklentisinden gelir. İnsanlar CHP’ye yönelik istemlerini dile getirirken sıklıkla söze şöyle başlar: “Koskoca CHP...” Evet, konumu ne olursa olsun, o “koskoca CHP”dir! CHP, bugün ve yarın iç düzenini kuracak. Ama yarından geci yok, Türkiye’nin düzeniyle ilgili sorumluluklarının hakkını vermek zorunda. Beklenti yüksekliği beraberinde tepki yüksekliğini de getirir. Bu doğaldır, olması gerekendir. CHP, eleştirilmediği gün, kendisinden bir şey beklenmediği gün, bitmiş demektir. Beklentinin tepkiye, tepkinin kızgınlığa, kızgınlığın küsmeye evrilip harmanlandığı uzun bir yaz yaşadık. Önümüzdeki pazartesiden itibaren bütün bunların umut güneşinin gerisinde kaldığı bir süreç istiyoruz. CHP’den beklenen budur!",https://www.cumhuriyet.com.tr/yazarlar/mustafa-balbay/chpden-beklenen-2137293
Mustafa Balbay,Savaş yayını canlı İzleyenler cansız!,17 Ekim 2023 Salı,"İsrail’in, Hamas’ın saldırısından sonra başlattığı yıkım harekâtının kapsama alanı sadece Filistin toprakları değil. Hamas’ın her İsrailliyi düşman ilan edip hedef gözetmeksizin saldırısına verilen yanıt, nefsi müdafaa, terörü durdurma ya da benzer tanımlarla ifade edilecek gibi değil. Savaşın bile bir hukuku vardır. Ancak günümüzde bunun da anlamını yitirdiğini görüyoruz. Sağlık kurumları en ağır savaşta bile saldırı hedefinde değildir. İsrail, Gazze’de hastaneleri daha rahat bombalamak için hastaların bir an evvel tahliyesini istiyor! Bir bölgenin su ve elektriğini kesmek oraya bomba atmak kadar etkili bir saldırı, şu an bu yapılıyor! Netanyahu’nun saldırıyı fırsat bilip Filistin’in varlığını imhaya girişmesinin onuncu gününde Gazze’deki yıkımın altında aynı zamanda şunlar kaldı: - Uluslararası kurumlar. - Küresel liderlik iddiasındaki devletler ve liderleri. - İslam coğrafyası. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Enkaz altındaki bu kurumların son durumuna bakalım. Birleşmiş Milletler (BM) İkinci Dünya Savaşı’ndan sonra kurulurken yeni dünya düzeninin kural koyup kontrol edeni olarak sahneye çıkmıştı. Bugün Ortadoğu’da BM’nin “ricalarda bulunmak” dışında önemli bir işlevinin kalmadığını görüyoruz. Avrupa Birliği (AB) de aynı kervana katılmış durumda. Böylesi büyük krizlerde AB’nin tavır koyma gücü bir yana kendi içinde bölündüğü bir kez daha ortaya çıktı. AB’yi enkaz altında bırakıp biraz daha derine inince İslam İşbirliği Teşkilatı’nı (İİT) görüyoruz. İİT, 1969’da Kudüs’te Mescid-i Aksa’ya saldırı olunca kurulmuştu. 21 Ağustos 1969’daki saldırının ardından 22-25 Eylül’de bir araya gelen İslam ülkeleri, İslam Konferansı Örgütü (İKÖ) adı altında kurumlaşmıştı. Adı daha sonra İİT oldu. 57 ülke 2 milyara yakın nüfus, sıfır nüfuz! İİT, 7 Ekim’den günler sonra İsrail saldırılarını şiddetle kınadı, sonra şiddetle sustu! Gelinen nokta bildiri yayımlamakla geçiştirilecek bir durum mu? Asıl önemli konu ise şu: Dünyada uluslararası kabul gören bir lider yok. 1986’da karanlık bir şekilde öldürülen İsveç Başbakanı Olof Palme’den sonra o çapta bir lider gelmedi. Büyük devletlerin başındakiler ülkesel çıkarlarını korurken bir nebze insanlığı düşünelim demekten aciz, bunun kendi ülkeleri açısından da iyi olacağını öngöremeyecek kadar sığ! O kadar ki Almanya’nın eski başbakanı Merkel siyasette olsa, her şey bir doz farklı olabilirdi, düşüncesi aklımıza geliyor! *** Geçen hafta sonu ABD Başkanı Biden’ın imzası ile Beyaz Saray internet sitesine konan değerlendirme notu şöyleydi: “Türkiye, ABD’nin Suriye’deki çıkarları için büyük tehdittir.” Suriye’deki neredeyse bütün terör örgütlerini destekleyen, onları gününe göre dost-düşman ilan eden, bazen de birbirlerine kırdırarak “yeni politikalar” üreten ABD, Türkiye’yi tehdit olarak görüyor. Böylesi durumlarda kullanılan beylik tanımlardan biri şudur: Zamanlama manidar! Türkiye’nin Ortadoğu’da sağduyu çağrısı yaptığı bir zamanda bu açıklama şöyle de okunabilir: Savaşın Türkiye’ye de bulaşmasını sağlayacak ortam için Ankara’nın da radikalleşmesi şart! Bütün bunlar, Gazze’de can veren insanların çığlığından önemli değil. Canlı yayında insanlar ölüyor ama izleyenler cansız! Yukarıda saydığımız kurumların devamında dünya vicdanını da kaybediyor!",https://www.cumhuriyet.com.tr/yazarlar/mustafa-balbay/savas-yayini-canli-izleyenler-cansiz-2130901
Mustafa Balbay,Son başkent Ankara!,14 Ekim 2023 Cumartesi,"Yıldönümü üç haneli rakamlara ulaşan bir değerimiz de başkent Ankara oldu. Anadolu’nun bir özelliği de şudur: Başkentler coğrafyası! Hitit İmparatorluğu’nun 500 yıl başkentliğini yapan Hattuşa’dan (Çorum) Frigya Krallığı’nın bin yıl başkentliğini yapan, Büyük İskender’in “büyük” unvanını aldığı Gordiyon’a (Ankara)... İlk madeni parayı basan Lidya Krallığı’nın başkenti Sardes’ten (Manisa) Urartuların başkenti Tuşpa’ya (Van)... Dört imparatorluğa toplam 1600 yıl başkentlik yapan İstanbul’dan 200 yıl Anadolu Selçuklu Devleti’ne başkentlik yapan Konya’ya... Duralım! Zira Anadolu’da 70’i aşkın başkent var. Kavimler kapısı, uygarlıklar nöbetçisi Anadolu’nun son başkenti Ankara, bilinen 3000 yıllık tarihinde dört kez başkentlik etti. Türkiye’nin kurtuluşundan Cumhuriyetin kuruluşuna her aşamaya tanıklık eden Ankara’nın başkent oluşunun 100. yılı kutlu olsun... Otobid ile zahmetsiz satış. Otobid Fiyatı Gör *** Anadolu’nun içlerinden doğup Karadeniz’e dökülen Kızılırmak ve Sakarya’nın tek ortak ili Ankara’dır. Kızılırmak on ili dolaşıp 1355 kilometre sonra, Sakarya dokuz ili dolaşıp 824 kilometre sonra Karadeniz’e dökülür. Ankara’yı destansı bir havada nasıl yazmalı diye düşünürken üç milyon yaşındaki iki ırmağın dilini yeğlemiştim. Ankara için nasıl bir şiir yazılır? Benim taslak şöyle: Hitit, Frig, Roma art arda geçti Selçuklu, Osmanlı kalmayı seçti Kimi kavim göçtü kimi yerleşti Kızılırmak’la Sakarya’nın arası Uygarlıkların Ankara’sı. İskender çözmeye geldi düğümü Sezar yazmaya geldi gördüğünü Malazgirt’le başladı Türk düğünü Kızılırmak’la Sakarya’nın arası Dünya tarihinin Ankara’sı Yunus, Hacıbektaş hep insan dedi Dünya böyle erdem görmedi Hacı Bayram Veli mekân eyledi Kızılırmak’la Sakarya’nın arası Güzel ahlakın Ankara’sı Toprağı bereket taşı zarafet Vatan sevgisi en büyük iffet Horasan mirası Ahilikte hikmet Kızılırmak’la Sakarya’nın arası Türkiye’nin Ankara’sı Bir milletin yeniden dirilişidir Esaretin yere serilişidir Egemenliğin halka verilişidir Kızılırmak’la Sakarya’nın arası Mustafa Kemal’in Ankara’sı *** Atatürk’ün başkent olarak Ankara’yı seçmesinin pek çok tarihsel, jeopolitik, sosyal nedenleri var. Geçmişteki Ahi devletinin başkenti oluşundan tanıklık ettiği uygarlıklara kadar pek çok bileşen Ankara’yı öne çıkardı. Bugünkü Anadolu Medeniyetleri Müzesi’nin kuruluşu 1921’dir. Daha Kurtuluş Savaşı sona ermeden, Ankara başkent ilan edilmeden! Ruslar Moskova’yı, Fransızlar Paris’i, İtalyanlar Roma’yı, Çinliler Pekin’i seçerken nedenlerin başında şu geliyordu: Ülkenin olabildiğince ortasında, dış saldırılara karşı daha korunaklı! Osmanlı da İstanbul’un güvenliğini Saraybosna’dan başlatıyordu. Saraybosna imparatorluk sınırları dışına çıkınca başkenti Anadolu’ya taşıma tartışması yapılmıştı. Yunanistan’ın İzmir’i işgal ettikten sonra Ankara’ya yönelmesinin bir nedeni de Büyük İskender’in izlediği yoldan gitmekti! Yunan askerleri 30 Ağustos’tan sonra Ankara’ya geldiler! Ama esir olarak! Mustafa Kemal Ankara’yı bağımsız Türkiye Cumhuriyeti’nin başkenti yaparken şunu da ilan etmiş oluyordu: Bu topraklara barış için gelen misafir, savaş için gelen esir olur! 100. yaşın kutlu olsun Ankara!",https://www.cumhuriyet.com.tr/yazarlar/mustafa-balbay/son-baskent-ankara-2129897
Mustafa Balbay,Kentkırım!,12 Ekim 2023 Perşembe,"Hamas’ın İsrail’e yönelik 7 Ekim’de başlayan saldırısı, İsrail’in tüm Filistin halkına karşı saldırısı olarak bütün şiddeti ile devam ediyor. Savaşlar artık canlı yayın eşliğinde, kullanılan silahların adeta reklamının yapıldığı kanlı gösterilere dönüştü. Aklın yerini hırs ve intikamın aldığı... Beraber paylaşmanın yerini kıyasıya paylamanın aldığı... Doğudan batıya petrolün, batıdan doğuya silahın, kentlerinde de kanın aktığı bir Ortadoğu’dayız... Bütün savaşlarda sağlık kuruluşlarına dokunulmaz, bugün Gazze’de ilk hedef! Bütün savaşlarda en büyük zararı kadınlar ve çocuklar görür ama temel ilke sivilleri hedef olarak seçmemektir. Bugün İsrail-Filistin’de başlıca hedef masum insanların yaşadığı bölgeler... *** Yukarıda özetlemeye çalıştığımız tablonun gerisinde iki taraf var: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İsrail halkının tümünü temsil etmeyen Netanyahu ve Filistin halkının tümünü temsil etmeyen Hamas! İsrail’de 2022’de yapılan son genel seçimlerde 120 sandalyeli meclisin 32 sandalyesini Binyamin Netanyahu’nun lideri olduğu Likud Partisi aldı. Dörtte bir! Likud’un içinde olduğu sağ ittifak toplam 64 sandalye aldı ve hükümeti kurma hakkını elde etti. Netanyahu aylardır İsraillilere bile “Neden yahu?” dedirtiyor. “Yargı reformu” adı altında getirmeye çalıştığı değişikliklerin ana unsurları şunlar: - Meclisin yasalarını denetleyebilen yüksek mahkemenin yetkilerinin azaltılması. - Yargının bazı yetkilerinin meclise verilmesi. - Yargıdaki atamalarda meclisin daha etkin olması. - Başbakanın görevden alınmasının zorlaştırılması. Bunun bir adım sonrasını düşünün! İsrail halkı buna karşı aylardır direniyor. Hamas saldırısı Netanyahu’ya yeni bir gündem yaratma fırsatı verdi. Filistin’de ise efsane lider Yaser Arafat’ın 2004’te ölümünden sonra yarılma yaşandı. Bugün Arafat’ın partisi el Fetih ile İslami Direniş Hareketi (Hamas) iki ayrı anlayışta “Filistin benim” diyor. Ülkede son seçim 2006’da yapılmıştı. Bu seçimde el Fetih yüzde 41, Hamas yüzde 44 almıştı. Hamas’a göre hedef hedeftir, asker-sivil ayrımı olmaz. O nedenle kaçırma, rehin alma gibi eylemler meşrudur. Başta AB ve ABD olmak üzere pek çok ülke Hamas’ı terör örgütü olarak görüyor. Hamas temelde Mısır kökenli Müslüman Kardeşler örgütünün buradaki uzantısı. *** İşte bu siyasi tabloda ülkelerinde en şahin olanlar en güçlü görünme yarışında. Hamas’ın başlattığı, Netanyahu yönetiminin daha vahşi biçimde arkasını getirdiği şiddet, hedefine koyduğu her şeyi yok etme amacında. Gazze görüntüleri şunu söyletiyor: Bu bir kentkırım! Bir kenti, insanlarıyla, binalarıyla, araçlarıyla, sağlık kuruluşlarıyla, altyapısıyla toplu halde bitirmek. Bu gerçekten bir tufan! Hamas operasyona “Aksa Tufanı” adını verdi. Tufan sözcük anlamı olarak da Nuh Peygamber merkezli anlatım olarak da yeryüzünün sele boğulması demek. Tarihteki tufan, yağmur sularından kaynaklı idi. Bugünkü tufanda kan akıyor. Akan kan insanlığı boğuyor. Bu tabloda hâlâ haklı taraf, haksız taraf arayışı var. Ülkesel bir taraf yok. Şiddeti seçenler ve şiddetin kurbanı olanlar var. Nereden gelirse gelsin, hedefi ne olursa olsun, kim başlatırsa başlatsın, kim misliyle karşılık verirse versin, şiddetin, terörün her türlüsüne hayır diyecek güçlü, yüksek, küresel seslere ihtiyaç var. Aksi halde? Al sana küre-selleşme!",https://www.cumhuriyet.com.tr/yazarlar/mustafa-balbay/kentkirim-2129167
Mustafa Balbay,Saraytay ve Can Atalay!,01 Kasım 2023 Çarşamba,"Hukuku bir cendere haline getirip, çıkışı olmayan bir çukura çevirerek Can Atalay’ı esir tutmuş olmuyorsunuz. Hukuku lime lime edip kullanılamaz hale getirmiş oluyorsunuz. Hukuku bir yana bırakın kanun devleti bile değiliz, diyorsunuz. Anayasa Mahkemesi kararına uymama kararı alarak bağımsız yargıyı temsil etmiş olmuyorsunuz. Hukuktan bağımsız bir yargı haline gelmiş oluyorsunuz. B u artık tuzun kokması değil, oksijenin yok olmasıdır. Bir ülkede Anayasa Mahkemesi’nin kararına uymama özgürlüğü varsa o ülkede hiçbir özgürlük güvence altında değildir. Bir ülkede Anayasa Mahkemesi kararı yoruma açık hale geldiyse o ülkede hukuk her türlü saldırıya açık hale gelmiş demektir. Can Atalay’la ilgili gelişmelere ilişkin yaptığımız hiçbir tanım durumu tam olarak ifade etmeye yetmiyor. Otobid ile zahmetsiz satış. Otobid Fiyatı Gör Anayasa Mahkemesi (AYM) kararı o kadar açık, net ve yoruma kapalı ki yerel mahkemeye sadece kararı uygulamak kalıyor. Belli ki AYM, en ufak bir boşluk olsa ona sığınacaklarını bildiği için kararı çok “anlaşılır” yazmış. Karar aynen şöyle: 1- Yeniden yargılama işlemine başlanması, 2- Mahkûmiyet hükmünün infazının durdurulması ve ceza infaz kurumundan tahliyesinin sağlanması, 3- Başvurucunun hükümlü statüsünün sona erdirilmesi, 4- Yeniden yapılacak yargılamada durma kararı verilmesi. Bu cümleleri aynen 35 sayfalık mahkeme kararından aldık. Hukuk diliyle emredici bir hüküm. AYM, bütün bu işlemlerin muhatabını da tam yazmış. Aynen şöyle diyor: “Kararın bir örneğinin hak ihlallerinin ortadan kaldırılması için başvurucunun yeniden yargılanmasına başlanması, mahkûmiyet hükmünün infazının durdurulması, ceza infaz kurumundan tahliyesinin sağlanması ve yeniden yapılacak yargılamada durma kararı verilmesi şeklindeki işlemlerin yerine getirilmesi için İstanbul 13. Ağır Ceza Mahkemesi’ne GÖNDERİLMESİNE.” Büyük harfle yazılan sözcük kararda aynen bu şekilde! Yani, tane tane anlatıp, büyük harfle, “Eyyy İstanbul 13. Ağır Ceza Mahkemesi, bunları sen yapacaksın” diyor. Bütün bunlardan sonra ve günler sonra yerel mahkeme, “Ben bilmem, Yargıtay bilir” diyor! Olacak şey değil... Şahsım rejiminde bile olacak şey değil! Ergenekon davası da İstanbul 13. Ağır Ceza Mahkemesi’nde görülmüştü! Bu aşamaya gelinceye dek, Can Atalay dosyası sürekli üçgenler çizdi. TBMM Başkanlığı, Adalet Bakanlığı ve Yargıtay üçgeninde taraflar aylarca topu birbirine attı. AYM işi zamana yayınca Yargıtay hükmü basıp dosyayı daha tartışmalı hale getirdi. AYM üyelerinden biri dosyayı okuyamayınca kurul toplantısı zamana yayıldı. Bu zaman diliminde Atalay’ın milletvekilliğini düşürme hesabı bile yapıldı. Sonuç olarak AYM son verdiği kararla bütün bunları masanın üzerinden süpürdü, “Atalay milletvekilidir, serbest bırakın, kararı bozun, yeniden yargılamayı da durdurun, dönem sonuna bırakın” dedi. Bir yerel mahkemenin AYM’ye direnemeyeceğini herkes biliyor. Böylesi kararların yerel mahkemede değil, en yüksek mahkemede verildiğini herkes biliyor. O en yüksek yere Saraytay desek belki bir nebze ifade etmiş, herkesin bildiği sırrı açıklamış oluruz! Saraytay, kararlı bir kararsızlıkla son kararını zamana yayarak neyi amaçlıyor? Hukukun iyice öldüğünden emin olmak mı istiyor?",https://www.cumhuriyet.com.tr/yazarlar/mustafa-balbay/saraytay-ve-can-atalay-2136211
Mustafa Balbay,"Vahşetin birinci ayı: İsrail’e bomba, Gazze’ye gıda yardımı!",07 Kasım 2023 Salı,"Gazze Şeridi’ndeki Hamas’ın İsrail yerleşim yerlerine ve askeri kurumlarına 7 Ekim’de başlattığı “Aksa Tufanı” operasyonun ardından gelen İsrail saldırıları birinci ayını doldurdu. Böylesi derin sorunların üzerinde başlayan savaşlar tahmin edilenden çok uzun sürmüştür. Sonuçları beklenenden ağır olmuştur. Hamas’ın başlattığı, İsrail’in “İşte benim 11 Eylül’üm” diyerek savaşa dönüştürdüğü düğümün görünür gelecekte çözülmesi mümkün değil. Çözümden vazgeçtik, bir an önce kanın durması için ateşkesin ilan edilmesi için bile önü arkası belirsiz pazarlıklar yapılıyor. Dün CHP kurultayından başımızı kaldırıp İsrail-Hamas savaşının bir aylık dökümünü ve sonuçlarını tararken yazıya nereden başlayacağımıza karar vermekte zorlandık. Neresinden tutsanız kan, kin, gözyaşı, yıkım... Birinci ayda ölenlerin sayısının 10 bini aştığı açıklandı. Savaşın cephesi yok. Hastaneler, ibadethaneler, kamplar, insanın nefes alıp verdiği her yer cephe. ABD Dışişleri Bakanı Blinken, Türkiye’yi de kapsayan Ortadoğu ziyaretinde yaptığı açıklamalarla “İsrail meşrulaştırıcısı” olarak her türlü adımın atılacağını ilan etti. İsrail’in Gazze’de sivillerin de toplu ölümüne neden olan saldırıları sürerken Blinken’in kurduğu şu cümleye bakın: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Bizim İsrail’e yönelik herhangi bir kırmızı çizgimiz yok! Bu cümlenin İbranicesi şu: - Ey İsrail, canın ne istiyorsa yap. Nereye saldırmak istiyorsan saldır. Kimi öldüreceksen öldür. Bunların hiçbiri ne savaş suçudur ne de uluslararası bir sorundur! ABD’nin ve onun kuyruğundaki Batı’nın siyaseti şu: İsrail’e bomba, Gazze’ye gıda yardımı yapmak! Gazze bugün dünyada metrekareye en çok bombanın düştüğü ve en çok kanın aktığı yer! Televizyonlar ne zaman bölgeden canlı yayına başlasa mutlaka gökten bomba yağıyor, füzeler bir hedefi vuruyor. Sabaha kadar süren saldırılar sonrasında gün Güneş’le değil, toz bulutlarıyla ağarıyor. Aileler olası değil, gerçekleşmesi kesin bir saldırıda çocuklarının ölmesi halinde cesetlerini tanıyabilmek için vücutlarına isimlerini yazıyor. Artık bombaların hedefi sadece binalar ve insanlar değil, toprak. Evet, toprak! İsrail, Hamas’ın yeraltı tünellerini tahrip etmek için toprağı da öldürmeye girişiyor. Ateşkesin ilan edilmesi için de “şartları” var. Sürekli ateşkes diye bir şey olmazmış, kısmi bölgeli ve kısmi zamanlı ateşkes olabilirmiş, ateşkes bölgeleri değişebilirmiş… Bunun İbranicesi ya da canicesi ise şöyle özetlenebilir: - İnsanların nerede ne zaman öldürüleceğine İsrail karar versin! Yukarıdaki satırları biz yazarken zorlanıyoruz, İsrail yaparken zorlanmıyor! Bütün dünyada bu vahşeti protesto için başlatılan girişimleri de yasaklamak için her şey yapılıyor. Türkiye ise tutum belirlemekte zorlanıyor. Blinken’ın Türkiye ziyaretinde kamuoyuna yapılan açıklamaların ötesinde nelerin konuşulduğu bilinmiyor ama tahmin etmek çok zor değil. ABD, Türkiye’nin İsrail politikasını kendisine yaklaştırmak için her yöntemi deniyor. Hedefleri ve uluslararası tarafları sürekli değişen bir ortamda Türkiye’nin değil yoğurdu, dondurmayı üfleyerek yemesi gerekiyor. Israrla, inatla uluslararası hukuku devreye sokmak birinci ve değişmez adım olmalı. “Vahşetin ikinci ayı doldu” diye başlayan bir yazı yazmak istemiyoruz. Yazmak zorunda kalırsak bilin ki az ya da çok hepimiz sorumluyuz. Bu vahşet durmalı!",https://www.cumhuriyet.com.tr/yazarlar/mustafa-balbay/vahsetin-birinci-ayi-israile-bomba-gazzeye-gida-yardimi-2138198
Mustafa Balbay,Hangi pranga?,07 Ekim 2023 Cumartesi,"Erdoğan’ın yeni anayasa imal edilmesine ilişkin kurduğu cümleler o kadar cezbedici ki insanın “Haydi hemen başlayalım, prangalardan kurtulup uçsuz bucaksız özgürlüklerde koşalım” diyesi geliyor. Şu cümlelere kim hayır der: - Tüm milleti kucaklayan, herkesin kendisini bulacağı bir anayasa yapalım... - Kapsayıcı olsun, geniş-dar, kısa-uzun, şeklinin nasıl olacağına bütün partiler otursun birlikte karar versin... - Cumhuriyetin 100. yılında darbe anayasası prangası Türkiye’ye yakışmıyor... - Kapımız herkese açık. Hiçbir önyargımız yok, herkes kendi önerilerini ortaya koysun. Meclis’te grubu olsun olmasın davetimiz herkese... Yeniden altını çizelim, bu cümleleri Pollyanna değil, Erdoğan kuruyor. Okudukça okuyasımız geldi. Meclis başkanı da Erdoğan’ın özel temsilcisi olarak bütün partilerle temasa başladı bile... *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Madalyonun görünen yüzü böyle. Öteki yüzü ise şöyle: Bu anayasada gerçekten de Erdoğan’ın “pranga” dediği, çok zorlu engeller var. Düşünsenize anayasa madde 90. Ne diyor? Uluslararası anlaşmalar kanunların üstündedir. Erdoğan için TBMM’den kanun çıkarmak, gerektiğinde değiştirmek kolay iş. Ama uluslararası anlaşmalar öyle değil. “İster uyarım ister uymam” diyemiyorsunuz. Deseniz bile anlamıyorlar, bir sürü laf ediyorlar. İşte Avrupa İnsan Hakları Mahkemesi (AİHM) kararları. İlle uyman gerekir diye bastırıp duruyorlar. Bu pranga değildir de nedir? Sonra bu “Egemenlik kayıtsız şartsız milletindir” sözü güzel ama eksik. Devamının şöyle gelmesi gerekir: “Millet, egemenliğini, seçilmiş cumhurbaşkanı aracılığıyla kullanır.” Böylece Saray’ın millet adına bütün egemenliği kullanması sağlanmış olur. Şimdi TBMM var. Milletin egemenliği burada vücut buluyor. Bu da kabul edilemez bir pranga! Bir de fiilen ortadan kaldırılan ama kâğıt üzerinde de olsa arada bir anımsatılan prangalar var. Koymuşlar; basın hürdür, sansür edilemez! Elbette hür, buna anayasada yer vermenin ne gereği var. Tüm basın Saray’ı destekleme hürriyetini kullanıyor zaten. Bunun dışındakiler için terörle mücadele kanununu işletirsin, olur biter. Pranga ayağına dolanmasa bile anayasa maddesinde yazıyor olması, insanı germeye yetiyor. Niye olsun canım. Sonra “değiştirilemez madde” de neyin nesi? Biz bütün değiştirilemezleri değiştire değiştire gelmişiz. Anayasaya bakıyorsun, ilk 4 maddenin önünde duvar var. Yıkın kardeşim duvarları... *** Gerçek niyetin, kara mizaha buladığımız yukarıdaki maddelerin olduğu bir sürecin içindeyiz. Saray bunların ille de yaşama geçmesini istiyor mu? Bunun yanıtı Erdoğan’ın 12 Eylül 2023’te Ulucanlar Cezaevi binasındaki anayasa konuşmasında vardı. Şöyle dedi: - Olursa olur, olmazsa olmaz! Konuştuğunuz konu emekli maaşı olsa, istediğin gibi at-tut. Ama anayasadan söz ediyorsunuz. Ne demek olursa olur, olmazsa olmaz? Şu demek: Tıpkı 12 Eylül 2010’daki gibi halka çok cazip gelecek maddeler de koyacaklar. CHP, yeni anayasa yapımının bugünün konusu olmadığını söylediği an, “Bakın bakın Ce Haa Pe zihniyeti halkın yararına olan bu maddenin anayasada yer almasını istemiyor” diyecekler. Yer yer geçerliliği olsa da CHP’nin bu kadar ucuz siyaset oyununa boyun eğeceğini sanmıyoruz. AKP, Cumhuriyetin 100. yılında Cumhuriyet değerlerinden kurtulmak istiyor. Hepsi bu...",https://www.cumhuriyet.com.tr/yazarlar/mustafa-balbay/hangi-pranga-2127402
Mustafa Balbay,Çeşitli tek millet!,20 Eylül 2023 Çarşamba,"Cumhurbaşkanının partili olmaktan öte partizan olmasına kamuoyu alıştı. Bizde demokrasi kurallara göre değil, kişilere göre biçimlendiği için her kişinin bir demokrasi edinişi var. En azından yurtdışında ülkenin bütününü temsil etmesi beklenir ama ABD gezisinde gördük ki, o da yok. Ana muhalefetin sığınmacılara karşı çok acımasız davrandığını söyleyip kendi tavrını övdü. Böbürlenerek resmen 5 milyondan fazla sığınmacıya baktıklarını ifade etti. Kendisini dinlerken millete şöyle bir çağrı yapmalı diye düşündük: - Ey ahali, bundan böyle makbul vatandaş olmak istiyorsanız, her sorununuzun anında çözülmesini bekliyorsanız, en önemlisi yurtdışında da büyük kabul gören bir kişi olmaktan yanaysanız, Türkiye Cumhuriyeti’nin vatandaşı değil, sığınmacısı olduğunuzu söyleyin! *** Bugün ana konumuz anayasa idi. Erdoğan’ın yeni anayasa tarifinden nasıl bir yemek çıkacağını anlamaya çalışmaktı. Yeni anayasa muhtemelen sığınmacılarla da ilgili olabileceği için ABD’de yaptığı derin değerlendirmeyle girdik. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Erdoğan’ın çağrısı şu: “Gelin insanı önceleyen, milletteki çeşitliliği ve zenginliği yansıtan, topluma dinamizm katan yeni bir anayasa yapalım!” Öncelikle şunu vurgulayalım; Şu anda Türkiye fiilen anayasasız bir ülke. İstediği kuralı uygulayıp bunun en demokratik tutum olduğunu söylüyor, sosyal devletten hukukun üstünlüğüne kadar pek çok değer, anayasada mevcut olduğu halde uygulamıyor. ABD’li gazeteciye röportaj veriyor. Gazeteci sığınmacıları soruyor, tatlı tatlı cevap veriyor. Türkiye ekonomisini soruyor ballandıra ballandıra anlatıyor. Türkiye’de hapishanelerde olan kişilerle ilgili hukuki sorunu soruyor; bunlardan size ne diyor! Aslında Türkiye’nin nasıl bir hukuk devleti olduğuna ilişkin çok net bir değerlendirme yapmış oluyor. Türkiye zaten anayasasızsa ve istediğini yapabiliyorsa neden anayasa istiyor? Sorunun pek çok doğrusu var. Öncelikle “banayasa” istiyor. Kendisinin de yeri geldikçe söylediği gibi kültürel iktidarını kurabileceği bir zemin arıyor. Bugüne kadar “tek millet” derken “milletteki çeşitlilik” kavramına geçmesini önümüzdeki günlerde açacağını düşünüyoruz. Bunun bir ayağında sığınmacıları vatandaş yapıp böylece kendisine has bir millet oluşturma hayali olabilir. İkinci ayağında ise yerel seçimler yaklaşırken önceki seçimde yaptığı gibi Öcalan’ı tekrar devreye sokup anayasada onlara sempatik gelecek bir yurttaşlık tarifi olabilir. Değişikliği yapamasa bile der ki: - Valla sizin için çok uğraştım. Şimdi olmadı, destek verin arkasını getireyim! *** Yazı aramızda ABD’ye gitmeden söylediği, “milletteki çeşitlilik” tanımının sığınmacılarla da ilgili olabileceğini yorumlarken “ihtiyatlı olmalı” diye düşünmüştük. Ancak ABD’de yazının başında vurguladığımız gibi davranması ilk aklımıza gelen yorumu kuvvetlendirdi. 29 Nisan 2011’de Hatay Yayladağı’ndan giren ilk Suriyeliler için, “Kapıları sonuna kadar açtık” diyen iktidar, “2018-2023 Stratejik Uyum Planı” yapmıştı. “Göç Dalgası” başlıklı kitabımızda bunu ayrıntılarıyla işlemiştik. Planın özü şuydu: Türklere çaktırmadan Suriyelilerin uyumunu sağlamak! Planın süresi doldu. Acaba kafalarındaki “uyum” tamamlandı da yeni bir evreye geçiş mi var? Yıllardır, “Ne yapacaksak bu seçmenle yapacağız. Seçmen ithal edecek halimiz yok” derdik. Acaba 5-10 binlik değil de milyonluk seçmen üretimi mi söz konusu? İktidarda kalmak, toplumsal muhalefeti bitirmek için her şey mümkün! Yeni millet üretmek dahil!",https://www.cumhuriyet.com.tr/yazarlar/mustafa-balbay/cesitli-tek-millet-2121171
Mustafa Balbay,Değişimi durdurma değişimi,19 Eylül 2023 Salı,"Saray geçen hafta Türkiye gündemine iki madde armağan etti. Dedi ki: 1- Milletin çeşitliliğini yansıtan bir anayasa yapalım... 2- Gerekirse AB ile yolları ayırabiliriz... Her iki madde de ayrı yazı konusu olabilecek zenginlikte. Düne kadar, “Tek devlet, tek bayrak, tek millet” diyen Erdoğan, şimdi millet çeşitliliğinden söz ediyor. Tek milletsek kaç çeşit tekiz? Çok çeşitliysek tek millette kaç çeşit var? Avrupa’dan Türkiye aleyhine raporların gelmesinin ardından, durumu müzakere etmek yerine, “O zaman oynamıyorum” diyerek kastedilen ne? Her iki konu da Saray’ın Türkiye üzerinde istediği gibi plan yapıp kendini ayakta tutmak için her yola başvurabileceğini gösteriyor. İki konuyu da bu hafta işleyeceğiz. Ekonomi gündemi zaten belli. Zamlardan yüksek hızlı tren de payını aldı, yüksek zamlı tren oldu! *** Böyle bir iktidar gündemi muhalefet için bulunmaz bir nimetken muhalefetin gündemi kendi içinde değişim! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’nin il kongrelerinden iki beklentimiz vardı: 1- AKP iktidarına karşı güçlü bir seçeneğin olduğunu ortaya koyup 14-28 Mayıs’ın çöküntüsünü atmak. 2- Değişimden ne kastedildiğini kamuoyuna anlatmak. Birinci şıktan vazgeçtik. Öyle anlaşılıyor ki Türkiye gündemi CHP kongrelerinin gündeminde değil. İkinci şıkla ilgili de kafalardaki soru işaretlerinin giderilmek yerine daha da arttığını görüyoruz. Genel başkan adayı olarak öne çıkan Özgür Özel, “CHP’nin üzerindeki yüzde 25’lik cam tavanı kıracağız” derken İzmir il kongresinde önündeki cam sehpa kırıldı. Genel merkez de öyle bir tüzük hazırlayacaktı ki parti içi demokrasi tadından yenmeyecekti. Önseçim zaten tamam da daha ne sürprizler! İzmir kongresinde gördük ki İzmir’in geleneği olan çarşaf listeden vazgeçilip blok liste öngörülmüş. Konya ve Karaman’da da aynı tablo olduğuna göre genel merkezin tercihinin bu olduğu anlaşılıyor. Kongrede daha geniş temsili içeren çarşaf listeden vazgeçiliyorsa genel-yerel seçimlerde adayları önseçimle belirlemek hiç gündemde olmayacak demektir! Genel merkez talimat vermiş: - İl kongresinde kavga çıkaranları ve kavga nedenini bulun! Talimata gerek yok ki kavga nedeni çarşaf liste yerine blok liste istemek! *** CHP kongreleri daha çok yazı kaldıracak. Şu aşamada aklımıza gelen sorular şunlar: - Yoksa... Ciddi bir değişimden endişe edip bu beklentinin önünü kesmek için mi değişimden söz ediliyor? - Yoksa... Mevcut kadrolar içinde değişim isteyen, değişim istemeyen çekişmesi yaratılıp yine mevcut kadrolarla yürünmek mi isteniyor? - Yoksa... “Bugüne kadar genel başkanımızın karşısına hiç aday çıkmaması için büyük çaba harcadık ama bu kez tek adaylı kurultay topluma anlatılacak gibi değil. Yeni bir yöntem bulalım” deyip izlemekte olduğumuz sahneleri mi hazırladılar? - Yoksa... Herkes şu aşamada farklı plan yapıp İstanbul kongresinden sonra kartlar yeniden mi dağıtılacak? Süreç doğasında gitmediği için aklımıza gelen en hafif sorular bunlar. Bu soruların tümünde yanılmayı, her yönüyle demokratik bir kongreler süreci ve kurultay görmeyi çok istiyoruz. Cumhuriyet Halk Partisi, genel merkezinden büyüktür",https://www.cumhuriyet.com.tr/yazarlar/mustafa-balbay/degisimi-durdurma-degisimi-2120777
Mustafa Balbay,Devlet devlete karşı!,04 Ekim 2023 Çarşamba,"Ankara’da 1 Ekim Pazar günü yaşanan terör olayı Türkiye’nin kalbinde patlatılmış bir bombadır. Saldırıda yaralanan iki polisimize acil şifalar diliyoruz. Böylesi saldırıların iki boyutu vardır. 1-Saldırıyı yapanların bir an önce ortaya çıkarılması. 2-Olayla ilgili soru işaretlerinin ortadan kaldırılması. Çoğunlukla saldırgan yakalanır ama olayın perde gerisi ortaya çıkarılamaz. Türkiye’nin kalbine yapılan saldırıya ilişkin iki ana soru hâlâ çengelli duruyor: İlk bilgiler Suriye’den geçiş olduğunu gösteriyor. Sınırın öte yakasında Kürtlerle Araplar çatışıyor. Hangi örgüt kiminle belli değil. Örgütlerin başında olduğu söylenen kişilerin kimliği ile ilgini net bilgi yok. Klasik bir Ortadoğu usulü terör yumağı! *** Harika Bir Haber Türkiye’nin En Geniş Kapsamlı İşitme Cihazları Best Hearing Aids İşin terörle mücadele boyutunda ise bir süredir konuşulan derin bir durum var. Eski bakan Süleyman Soylu ile görevdeki İçişleri Bakanı Ali Yerlikaya arasındaki çekişmeye ilişkilin onlarca haber yayımlandı, yorum yapıldı. Hemen hiçbiri yalanlanmadı. Haberlerin özü şu: Son mafya-çete operasyonları Soylu döneminde yapılamazdı. Onlarca kişinin gözaltına alındığı, tutuklandığı bu operasyonlara böyle bir bakış getirilmesi akla her şeyi getiriyor. Tam operasyonların ortasında MHP Genel Başkanı Bahçeli’nin Soylu’ya sahip çıkması manidardı. Bahçeli dünkü grup toplantısında Soylu’ya bir kez daha sahip çıkarken Ali Yerlikaya’yı da ihmal etmedi. Devamında da Soylu, Yerlikaya’yı makamında ziyaret etti. Dünkü tablonun gerisinde ise şu oldu: Önceki gün “Ebabil Harekâtı” diye bilinen, Soylu destekçileri tarafından kurulduğu iddia edilen “trol ekibi” Yerlikaya’yı didikleyip bıraktı. Sonra da intihar etti. Dünkü gelişmeler ilk bakışta İçişleri Bakanlığı içinde görüntüde de olsa bir “sulh” sağlandığını gösteriyor. Türkiye’nin yakın tarihi bir yanıyla da terörle mücadele tarihidir. Devlet, terörün en alçağıyla bile mücadele ederken hukuk içinde kalarak etmesi gerekir. Devleti öteki örgütlenmelerden ayıran başlıca özellik budur. Uğur Mumcu’nun ölümü göze alarak yaptığı araştırmalar, ortaya koyduğu gerçekler, devletin gücünü kullananların zaman zaman hukukun dışına çıktığını ortaya koyuyordu. Türkiye o kirlenmelerden çok çekti. Susurluk kazasında polis, mafya ve siyasetin aynı araçta olduğu ortaya çıkmıştı. Mafya üyelerinin üzerinde kamu görevlisi kimliği çıkmıştı. Onların temsilcileri de kendilerini, “Biz devletin terörle mücadelesine yardım ettik” diye savunmuştu. Dönemin başbakanı Tansu Çiller baktı olmayacak partisinin grup toplantısında kestirip atmıştı: “Devlet için kurşun atan da kurşun yiyen de şereflidir.” *** Türkiye’nin kalbine yapılan saldırı ile ayyuka çıkan içişleri bakanları ve kadrolarına ilişkin tartışmalar nedense aklımıza yukarıdaki yaşanmışlıkları getirdi. Suç örgütlerine ilişkin operasyonlar eski bakan yeni bakan, eski kadrolar yeni kadrolar tartışması yaratıyorsa orada şu soru akla gelir: Devlet devlete karşı! Türkiye bundan çok çekti! Yap-mayın! Devleti devlet yapan hukuktur! Hukukun içinde kalmaktır! Suç ve suçlu ile mücadele için bile olsa hukukun dışına çıkmamaktır!",https://www.cumhuriyet.com.tr/yazarlar/mustafa-balbay/devlet-devlete-karsi-2126262
Mustafa Balbay,Kader bağlayınca!,21 Eylül 2023 Perşembe,"Meral Akşener’in son açıklamalarını dinlerken insanın içi eriyor. Kahrından ağlayası geliyor. Sonra da balkondan karşıya bakıp iç çekerek haykırmak istiyor: - Ne çektin be Meral Hanım! Kan kustu kızılcık şerbeti içti, her şeyi içine attı, zehir içti zehir... Bu kadar zehir zemberek yaşam insanın sağlığına vurur... Çok şükür sağlıklı görünüyor ama zehir bu, ne zaman ne etki yapacağı bilinmez ki! Üstelik acılar sadece bu yılın değil! Ta 2018’den kalan, bitmek tükenmek bilmez bir kahır var içinde sevgili Meral Hanım’ın... Önümüzde yerel seçim olmasa, bunları dinlemek, irdelemek iyi de olur ama CHP’nin önünde yerel seçimden de önce kurultay olduğunu dikkate alınca insan sormadan edemiyor: - Dileriz Meral Hanım söylediği sözlerin, yaptığı açıklamaların ucunun nereye uzandığını biliyordur! *** CHP’nin kurultay sürecini sağlıklı götürmemesi ister istemez partiyi dış etkilere açık hale getiriyor. Değişimin ne çerçevesi belli ne içeriği! Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Hal böyle olunca kulis bilgileri, il kongrelerinin havası üzerinden tahminler yürütülüyor. CHP iç değerlendirmelerine dönmeden önce Kılıçdaroğlu, haziran sonu gibi 6’lı masayı son bir kez daha toplasaydı... Önce yüzde 48 için teşekkür etseydi... Sonra hep birlikte alınan sonucun muhasebesi yapılsaydı... Ardından bu aşamada birlikte yürünmeyecekse yeni durum kamuoyu ile paylaşılsaydı... Daha farklı bir süreç gelişirdi. 14 Mayıs’tan önce 12 kez bir araya gelen 6’lı masa seçimden sonra bir kez bile buluşamıyorsa? Ya büyük bir beceriksizlik vardır... Ya büyük bir oyun tamamlayıcılığı! Hangisi? Akşener’in açıklamaları üzerinden fikir yürütebiliriz ama biraz erken! İYİ Parti içinde şu eğilimin son dönem bir doz daha güçlendiği anlaşılıyor: - Biz CHP’ye yakın durduğumuz için AKP tabanından oy alamıyoruz. Araya mesafe koysak bize oylar gürül gürül akacak! Bunun devamında son genel idare kurulu (GİK) toplantısından, “81 ilde 81 aday” kararı çıktı! Ardından da şöyle bir hedef ortaya atıldı: - Üçüncü yol! Yani, seçmen iki ittifak arasında sıkıştı. İYİ Parti üçüncü bir seçenek sunuyor! Siyaset mühendisliği açısından tartışılabilir bir durum ama şu soru da kafaları kurcalamıyor değil: - İYİ Parti üst yönetiminde MHP kökenliler fazla. Acaba onların bir aklı orada mı? Bir başka çengelli soru da şu: - Meral Hanım son açıklamaları ile CHP kurultayını etkileyip kurultay sonrası başka planlar mı öne sürecek? *** Soruları önümüzdeki günlerde açacağız. Belki bizim açmamanıza gerek kalmaz, kendiliğinden açılır! Ancak... Ekonomiden dış politikaya kadar her alanda duvara toslamış bir iktidar karşısında toplum iki partinin seçenek üretebileceğini düşünüyor: CHP ve İYİ Parti! Tavanlar ne düşünürse düşünsün, tabanlar bu eğilimde! Bir anlamda kader bu iki partiyi birbirine bağladı. Günün sonunda tabana karşı çakamazsınız... Çıkarsanız taban da sizden çıkar! Akşener ilk adayı açıkladı, İzmir’de Ümit Özlale dedi! Bir deyim vardır, “Denemesi bedava” diye! Siyasette öyle değildir. Deneyim çok iyi, çok öğretici bir okuldur ama... Çok pahalıdır!",https://www.cumhuriyet.com.tr/yazarlar/mustafa-balbay/kader-baglayinca-2121582
Mustafa Balbay,İYİ Parti’de tavanla taban!,11 Ekim 2023 Çarşamba,"Evdeki hesap çarşıya uymaz sözünün siyasetteki somut karşılığı şudur: Genel merkezdeki hesap tabana uymaz! Bunu İYİ Parti bağlamında Samsun’da yaşayarak gördük. Geçen hafta sonu Tüyap Kitap Fuarı için Samsun’daydık. CHP’nin il kongresi vardı. Kitap fuarına aceleyle uğrayıp, “Kongreye yetişeceğiz” diye koşuşturanlar oldu. Beş aday yarıştı. 14- 28 Mayıs’ın tortusu geçmemiş ama CHP kadroları için heyecan üretmek de zor değil. Her şey geleceğe yönelik bir umut ışığına bakıyor. Büyük dedesinin Atatürk’ü Samsun’da karşılayanlardan olduğunu gururla söyleyip, bunu bayrak gibi taşıyan ak saçlı “genç”, CHP’nin bu şehre bir başka gözle bakması gerektiğini anımsatıyordu. *** İYİ Parti’nin Samsun kurucu il başkanı Ömer Süslü standa ziyaretimize geldi. Süslü, 2018’de parti çalışması sırasında kaza geçirmişti. Haberlerden anımsıyoruz. Kaza ne yazık ki iz bırakmış. Boyundan aşağısı felç ama beyin koşmaya devam ediyor. Eşiyle kitap fuarına gelmişler. Kitap yüklerini artırdık. Süslü yaşamdan kopmamış, gelişmeleri dikkatle izliyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Değişik zamanlarda üç dört İYİ Partiliyle karşılaştık. Kimini rozetinden kimini söyleminden tanıdık. Başlangıçta tavandaki buzlanmanın tabanı etkilemiş olabileceği düşüncesiyle dikkatli selamlaştık ama sohbetin devamı sıcak geldi. Hiçbirinde mesafe yoktu. Kaygılar ortaktı. Yer yer CHP’nin iç işi onların da iç işi olmuş ama olacak o kadar! CHP’nin iç işi kimin işi değil ki! Hemen tümünün ortak bakışı şu: - Erdoğan’la Bahçeli’nin her adımı ortak attığı bir ortamda tek başına hiçbir muhalefet partisi başarılı olamaz. CHP’nin Samsun’da önde gelen kadrolarıyla durumu paylaştık. Onlar da yaşadıklarını şöyle özetlediler: - Samsun’da muhalefetin güçbirliği yapması halinde kazanabileceği belediyeler var. İYİ Parti’den kimi arkadaşlar adaylıklarını fısıldayıp, “Siz ne dersiniz” diye soruyorlar. Biz de aralık ayını bekleyin diyoruz! Özellikle Ege’de tanık olduğumuz tablo şuydu: İktidar karşıtlığında en az CHP’liler kadar kararlılar! Samsun’da da benzer gözlemi edindik. O nedenle parti genel merkezinin, “Ben yaptım oldu” diyebileceği bir rahatlık yok! İYİ Parti Ankara İl Başkanı Faruk Köylüoğlu’nun, “Mansur Yavaş’ın kaybetmesi için çalışamam” deyip istifa etmesi münferit bir olay olarak görünmüyor. Bize ulaşan bilgilere göre İYİ Parti Genel Merkezi’nde bu gerçek algılanıyor! *** Kitap fuarından birkaç porte ile noktayı koyalım. Çocuğu imam hatip lisesine giden bir baba kitap almak değil ama sohbet etmek için geldi. Sözünü şöyle bağladı: “Bu iktidar beni Atatürk’e yaklaştırdı. Eksik olmasın!” Kız imam hatip lisesinden 80’lerde mezun olmuş bir doktor, bu liselere özellikle kızların alınmasını yanlış bulduğunu söyledi, devam etti: “Bizim dönemden bir grup arkadaş orada bize biçilen hayatı kabul etmedik. Göreceksiniz, orada dayatmaları reddeden kuşaklar çıkacak...” Sohbetin tümünü yazmak isterdik. Onun endişesi yok, “Açık açık yazın” dedi ama biz onun adına endişe ettik! Bu yıl mübadelenin de 100. yılı. Samsun bundan payını yüksek alan illerimizden. Zira Samsun’dan da Yunanistan’a çok göç olmuş. Samsun’dan gidenler dernek kurmuş. Aklıma Kavala’dan Serez’e giderken okuduğum, “Nea Bafra” tabelası geldi. Atatürkçü Düşünce Derneği standında konu şuydu: - Millette Cumhuriyeti koruyacak, yüceltecek bilinç var... Bunu nasıl enerjiye dönüştürmeli?",https://www.cumhuriyet.com.tr/yazarlar/mustafa-balbay/iyi-partide-tavanla-taban-2128754
Mustafa Balbay,Tek milletin çeşitli parçaları!,26 Eylül 2023 Salı,"Erdoğan’ın 12 Eylül 2023’te Ulucanlar Cezaevi’nde düzenlenen “1982 yerine 2023 anayasası” başlıklı sempozyumdaki tarifinin çok yorum kaldıracağı aşikârdı. Dedi ki: “Milletin çeşitliliğini yansıtacak bir anayasa...” Biz de hemen ertesinde sormuştuk: “Tek millet, tek devlet diyordunuz, şimdi milletin çeşitliliğini yansıtacak bir anayasa diyorsunuz. Biz çeşitli tek millet miyiz?” Bu tarifin arkasından ne gelecek derken geçen hafta iktidara bağlılığı tartışmasız bir grup gazeteciden videolu paylaşım geldi. Türkiye’de sığınmacılara yönelik ırkçı tutumu kınayan gazetecilerden birkaçı söze şöyle giriyor: - Türk olduğunu iddia eden... Irkçılığa karşı olduklarını söylerken ırkçılık yapmak diye buna denir! Öyle anlaşılıyor ki buradan yola çıkarak bir yerlere varmak istiyorlar... *** Otobid ile ücretsiz ekspertiz Otobid Fiyatı Gör Erdoğan’ın “milletin çeşitliliğinden” sonra 16 gazetecinin Türkçe-Arapça çeşitli cümleleri art arda dizerek çektiği video, bu konudan daha çok çekeceğimizin olduğunu gösteriyor. Bu topraklardaki insanları karşı karşıya getirmek için denenmedik yöntem kalmadı. Türk-Kürt denendi... Alevi-Sünni denendi... Sağ-sol denendi... Laik-antilaik denendi... Bütün bu denemelere karşın Türkiye’de birlikte yaşama kültürünü yok edemediler. Görünen o ki bunların dışında yeni bir “arayış” var. Kim ne derse desin, kökü bu topraklarda olan hiç kimse kimseyi ötekileştiriyor. Zaman zaman karşı karşıya gelmeler olsa bile bunu kendi içinde eritiyor. Şimdi sığınmacılar üzerinden çatallı fay hatları oluşturuluyor. 16 gazeteci sığınmacıların kimliğini Müslümanlıkla özdeşleştirip, onlara yönelik bir eleştiriyi ya da kimsenin kabul etmeyeceği bir davranışı doğrudan Müslümanlığa yönelik bir saldırı olarak tanımlıyor. Bunları Arapça dile getirip Türkçe altyazıyla video hazırlanıyor. Sanki Arapça herkesin ortak anlaştığı dil, bir de kendisinin Türk olduğunu iddia eden bir grup var, onlar da Türkçe konuşuyor. Anlasınlar diye de Türkçe altyazı konuluyor. Arada lütfedip Türkçe konuşanlar da var! Sığınmacıların asli vatandaş sayılıp, olası bir iç gerilimin parçası yapıldığı bir yöne doğru gidiyoruz. Bunun ne tür çatışmalara neden olacağını görmemek için iktidarda olmak gerekir! *** Suriyeliler konusunun ucunun nerelere dayanabileceğini yıllardır yazan, söyleyen bir gazeteci olarak sık dile getirdiğimiz bir cümle var: Bir gün Suriye’nin sorunları bitecek ama Türkiye’nin Suriyeliler sorunu bitmeyecek! Nitekim Suriye uluslararası alanda da kabul görmeye başladı. Esad geçen hafta Çin Devlet Başkanı Şi ile görüştü. Çin’in, Suriye’nin imarı için devrede olacağı açıklandı. Esad Bey, Erdoğan’la görüşmeyi de şarta bağladı. Yoksa görüşmem diyor! Neredeeen nereye! Konuyu dağıtmayalım, iktidarın bir yöntemi de şu: Sorunu çözmek için daha büyük sorun üretmek! Daha büyük sorun üretilince, çözülmesi gereken sorun zaten ikincil kalıyor! Sığınmacılar üzerinden böyle bir şey denemenin geri dönülemez sonuçları olabilir. Konuyu anayasa değişikliğine oturtup, “milletin çeşitliliği” diyorsanız buna açıklık getirmeniz gerekir. Ağzınızdaki baklayı şimdi çıkarmayıp zamana yayıyorsanız, bu da kabul edilebilir bir şey değil. Toplumda dalgalanmalara yol açarsınız. Memlekette ekonomi bırakmadınız... Devlette kurumları altüst ettiniz... Toplumun ortak paydalarını darmadağın ettiniz... Hiç değilse bu insanların kimliğini rahat bırakın!",https://www.cumhuriyet.com.tr/yazarlar/mustafa-balbay/tek-milletin-cesitli-parcalari-2123356
Mustafa Balbay,Cumhuriyet ‘ekim’i,30 Eylül 2023 Cumartesi,"Yarın üç önemli olayın 100. yılını kutlayacağımız aya, ekim ayına giriyoruz. Yazılması gereken pek çok güncel konu var ama en kalıcı gündemi ısrarla vurgulamaya devam edelim. 6 Ekim 1923 İstanbul’un beş yıllık işgaline son verildi. 13 Ekim 1923 Ankara Anadolu’nun tarihinde beşinci ve son kez başkent oldu. 29 Ekim 1923 adım adım kurumlaşan Cumhuriyet resmen ilan edildi. Doğrunun gücü tekrarından gelir. Cumhuriyet, sıradan bir rejim ilanı değildir, savaş meydanlarında işgalcilerle, Anadolu içlerinde yobazlarla, Meclis sıralarında tutucularla verilen mücadeleden sonra atılan büyük bir uygarlık adımıdır. İstanbul’un Mondros Mütarekesi’nin ardından 1918’de işgalinden sonra emperyalistlerin başlıca “sorunu” şuydu: İstanbul’u ve Anadolu’yu nasıl paylaşacağız? 9 Eylül 1922’de Türk askeri İzmir’e girdiğinde İstanbul hâlâ işgal altındaydı. İngilizler, Mustafa Kemal’e, “Tamam savaşı sen kazandın. Ankara’da istediğini yap. İstanbul’u bize bırak” mesajı gönderdiler. Mustafa Kemal’in yanıtı şu oldu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -2 süvari birliği yarın Trakya’ya doğru yola çıksın! Lozan’ın en önemli kazanımı İstanbul’dur. *** Ankara 23 Nisan 1920’de Meclis’in Kurtuluş Savaşı’nı örgütlemek ve yönetmek üzere açılışından itibaren fiilen başkentti. Ancak bunun ilanı için İstanbul’un emperyalist işgalden kurtarılması beklendi. Mustafa Kemal İstanbul’un da resmen vatan topraklarında olduğu kesinleşmeden devlet yapısına ilişkin temel adımları atmak istemedi. Lozan Antlaşması hükümleri gereği 2 Ekim 1923’te son işgal kuvveti İstanbul’u terk etti. 6 Ekim 1923’te Şükrü Naili Gökberk Paşa komutasındaki Türk birliği büyük sevgi gösterileri arasında İstanbul’a girdi. Böylece İstanbul’un fethinden 470 yıl sonra İstanbul, beş yıllık işgalden kurtarıldı. Sıra başkentin ilanına gelmişti. 13 Ekim 1923’te İsmet İnönü Meclis’e bir yasa teklifi sundu: “Türkiye devletinin başkenti Ankara’dır.” Kabulüyle Ankara, bilinen 3 bin yıllık tarihinde bir kez daha ve son kez başkent ilan edildi. Atatürk, Ankara’nın başkent olarak seçilmesinin nedenlerinden birini de Yunus Nadi’ye şöyle anlatıyor: -13. yüzyılda Ankara’da kurulan Ahi devletinin yönetim anlayışı bugünkü cumhuriyete en yakın sistemdi... Ankara başkent ilan edildiğinde iki büyükelçilik vardı; Sovyetler Birliği ve Afganistan. Kısa süre sonra İstanbullu bir Rum kızı ile evli Yunanistan büyükelçisi ve Polonya geldi. Emperyalist ülkeler, “Mustafa Kemal devleti kuramaz, sürdüremez” beklentisiyle 1928’e dek Ankara’ya taşınmadılar. Sonra Çankaya Köşkü’nün etrafına sıralandılar. *** 1933’te, Cumhuriyetin 10. yılında Avusturya’nın Ankara Büyükelçisi Norbert Von Bischoff şöyle diyor: “Atatürk’ün en büyük eseri Ankara’dır. Çünkü bütün eserlerini Ankara’da vermiştir.” 29 Ekim 1923’te Cumhuriyetin ilanı bu toprakların bir başka miladıdır. Türkiye’nin çağdaş uygarlık düzeyine çıkma mücadelesinin motorudur. Cumhuriyet, bütün yurttaşlarına bu mücadele bilincini o kadar güzel verdi ki kısa sürede Cumhuriyet kuşakları, devrim kuşakları yetişti. Her devrimin elbet karşısında olanlar da olacaktır, karşıdevrimcileri olacaktır. Cumhuriyet, 100 yılda içten ve dıştan karşıdevrimci saldırıların hep üstesinden geldi. Ekim ayı, her Cumhuriyet sevdalısının yüreğinde yanmakta olduğuna inandığımız 100. yıl coşkusunun birleşip devleştiği günlerle dolsun...",https://www.cumhuriyet.com.tr/yazarlar/mustafa-balbay/cumhuriyet-ekimi-2124853
Mustafa Balbay,Feda-kârlık paylaşımı!,28 Eylül 2023 Perşembe,"Komşusu yakınmış Nasreddin Hoca’ya... “Evim o kadar dar ki” demiş, “Üç adım atsam duvara çarpıyorum. Yeni ev alacak param da yok!” Hoca “Çare bende” demiş: - Evini ortadan ikiye böl! Komşu şaşırmış: - Ben dar diyorum, sen böl diyorsun! Bir bildiği vardır deyip, bölmüş komşu evini. Hoca bir hafta sonra seslenmiş: - Şimdi de dörde böl! Komşu, yine bir bildiği vardır, deyip bölmüş evi dörde. Kapı önde, pencere arkada. Bakalım ne zaman bitecek çile derken bir sabah hoca tıklatmış kapıyı, “Duvarları yık” demiş. Komşu ertesi gün ağzı kulaklarında hocaya koşmuş: - Hay aklına sağlık hocam. Bizim ev genişledi! *** Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet İktidarın her çözümü Nasreddin Hocalık ama halka düşen parça yukarıdaki gibi. Erdoğan’ın Nahçıvan dönüşü açıklamalarına kabinesini topladıktan sonra yaptığı konuşmalar eklenince emekliye, sabit gelirliye randevu dört ay sonraya... Yılbaşına kadar yarının dünden daha zor geçeceği günler yaşanacak. Aile bütçesi iki yerine dört yerden delinecek, yılbaşında bir nebze rahatlık gelince “Durumumuz da hiç fena değilmiş” denecek. Mart 2024’ten sonra tufan! Erdoğan’ın, Şimşek’in milletten sabır dilediği gün İstanbul Sanayi Odası’nın (İSO) en büyük ilk 500 şirket listesi yayımlandı. Genel tabloya bakıldığında sanayi üretimi artmış, ihracatta artış var, net kâr da katlanmış. Ne güzel! Sanayici de kazanmalı ki üretim ve istihdam artsın, çalışanların refah düzeyi yükselsin... Ama öyle olmuyor. Türkiye usulü “fedakârlık” paylaşımı, bu sözcüğün ortadan ikiye bölünüp “feda” kısmının çalışana, emekliye, millete, “kârlık” bölümünün de ranta ve daha zengine düştüğünü görüyoruz. En büyük 500 şirketin daha da büyüdüğü açıklaması ile Erdoğan’ın “Halkı enflasyona, hayat pahalılığına ezdirmeyeceğiz” sözlerinin aynı güne denk gelmesi hayli anlamlı oldu. Aynı gün ekonomiden sorumlu iki önceki bakan Lütfi Elvan’ın devlet ihalelerini almaktan sorumlu Kalyon Holding yönetimine tekli kararname ile atanmasına ne demeli? Emekliye dört ay sonraya randevu verdiniz ama ev sahibi dört ay sonrasını bekler mi? Kredi kartı dört ay sonrasını bekler mi? Elektrik faturası dört ay sonrasını bekler mi? Erdoğan’ın gençlere cep telefonu ve bilgisayar sözü de üniversitelere şenlik! Yurt bulamıyorlarsa bilgisayarın üstünde uyusunlar! Mideleri zil çalıyorsa, onu cep telefonunun sesiyle bastırsınlar! 100 yaşında bir yazı emekçisini kaybettik. Yaşamı boyunca hep üretmiş, ürettiğiyle Türkiye’ye ışık saçmış bir aydını kaybettik. Tarihi ete kemiğe büründüren, toplumun kahramanı olacak insanları romanlaştırıp ölümsüzleştiren bir edebiyatçıyı kaybettik. Hıfzı Topuz 95’ini geçtiği günlerde sevgili Ahmet Kemal Şenpolat’la Gazeteciler Sitesi, Yazarlar Sokak’taki evinde kendisini ziyaret etmiştik. Ne genç bir beyindi. İnsan heyecanları kadar gençtir ya... Gepegençti... Yeni roman konularına hazırlanıyordu. Tevfik Fikret, Namık Kemal, Sabahattin Ali, Neyzen Tevfik, daha nicelerinden sonra, “Bir de Hasan Âli Yücel’i yazsam” diyordu... Sevgili Hıfzı Topuz, Seni hep ışık dolu gülüşün, enerji dolu bakışın ve onlarca eserinle anımsayacağız...",https://www.cumhuriyet.com.tr/yazarlar/mustafa-balbay/feda-karlik-paylasimi-2124164
Mustafa Balbay,100. yıl şampiyonu Fenerbahçe!,16 Eylül 2023 Cumartesi,"Cumhuriyetin 100. yılına 43 gün kaldı. 10., 50. ve 75. yıllardaki kutlamalarla karşılaştırınca başta iktidar sahipleri olmak üzere genel anlamda sönük bir gidiş var. 50. yılda, ortaokul son sınıftaydım. Pek çok yere “50. Yıl” adı verilmişti. Bekir Sıktı Erdoğan’ın yazdığı, “Müjdeler var yurdumun toprağına taşına/ Erdi Cumhuriyetim elli şeref yaşına” diye başlayan 50. Yıl Marşı’nın nakaratı hâlâ peşinde koştuğumuz özlemleri içeriyordu: “Cumhuriyet özgürlük, insanca varlık yolu/ Atatürk’ün çizdiği çağdaş uygarlık yolu.” O dönem 12 Mart ara rejiminden yeni çıkılmış, demokrasinin aldığı darbeler giderilmeye çalışılıyordu. 75. yılda, Cumhuriyet’in Ankara temsilcisi ve köşe yazarı olarak bu kez 28 Şubat’ın ardından gelinen noktayı anlatmaya, yorumlamaya çalışıyorduk. O dönem yerinde gözlemledik ki yıllar geçtikçe Anıtkabir de büyüyor, yaşayan bir buluşma, irade paylaşma ve güçlenme yeri haline geliyordu. *** 100. yıla hazırlanıyoruz. Ne kadar yol aldık? Tarihin tekerleğinde göstergeler faklı çalışır. Tarihteki en yakın olan, insan belleğinde en çok yer etmiş, yerleşmiş olaydır. Yüz yıl öncesi dün gibidir, bir yıl önce olanları çoktan unutmuş olabilirsiniz! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Atatürk’ün sadece Türkiye’ye değil, bütün insanlığa armağan ettiği Kurtuluş Savaşı ve Cumhuriyet kim ne derse desin, kim unutturmaya çalışırsa çalışsın milletin belleğinde yaşamaya devam ediyor. 10 Kasım 1938 Atatürk’ün ölümsüzlüğe doğduğu gündür. 10 Kasım’dan 11 gün sonra 21 Kasım 1938’de Atatürk’ün naaşı Ankara Etnografya Müzesi’ne konurken İnönü şöyle seslenmişti: “Devletimizin banisi ve milletimizin fedakâr, sadık hadimi, İnsanlık idealinin âşık ve mümtaz siması, Eşsiz kahraman Atatürk! Vatan sana minnettardır. Bütün ömrünü hizmetine verdiğin Türk milleti ile beraber senin huzurunda tazim ile eğiliyoruz. Bütün hayatında bize ruhundaki ateşten canlılık verdin. Emin ol, aziz hatıran sönmez meşale olarak ruhlarımızı daima ateşli ve uyanık tutacaktır.” Anıtkabir’in inşasının tamamlanmasından sonra Atatürk’ün naaşı buraya konurken 10 Kasım 1953’te Cumhurbaşkanı Celal Bayar da şöyle seslenmişti: “Atatürk! Sen bizdendin. Seni halife yapmak, padişah yapmak isteyenler oldu. İltifat etmedin. Hayat ve şahsiyetini milletinin hizmetine vakfettin... Şimdi seni kurtardığın vatanın her köşesinden gönderilen mukaddes topraklara veriyoruz. Bil ki hakiki yerin, daima inandığın ve bağlandığın Türk milletinin minnet dolu sinesidir.” *** İnönü ve Bayar, Atatürk’ün yaşadığı yeri ve verdiği ışığı bugüne de hitap edecek şekilde ifade etmişti. Cumhuriyetin 100. yılında kalıcı bir yer adı ya da benzer bir anıt olur mu sorusuna yanıt ararken Fenerbahçe’nin Şükrü Saracoğlu Stadı’nın adını “Atatürk” olarak değiştirme kararı aldığı haberi geldi. Kutluyoruz. Bu Cumhuriyetimiz bağlamında 100. yıl şampiyonluğudur! Son yıllarda art arda Antalya, Eskişehir, Elazığ, Giresun, Rize, Konya, Bursa, Afyonkarahisar, Sakarya ve Antakya’daki Atatürk statlarının adı değiştirildi. Fenerbahçe ise Saracoğlu ailesinin de rızasını alarak bu adımı attı. Atatürk milletin bağrında zaten yaşıyor. Adını silmeye kalkanı millet de siler! Er ya da geç... 100. yıla 43 gün var!",https://www.cumhuriyet.com.tr/yazarlar/mustafa-balbay/100-yil-sampiyonu-fenerbahce-2119775
Mustafa Balbay,Hukuku katledip sivil anayasa istemek!,03 Ekim 2023 Salı,"TBMM’nin yeni yasama yılının başlayacağı 1 Ekim’de, güne sabah saat 09.30’da Meclis’in tam karşısındaki İçişleri Bakanlığı Emniyet Genel Müdürlüğü’nün girişine düzenlenen terör saldırısı ile başladık! Daha önceki pek çok terör saldırısı gibi olay çabuk çözüldü ama verdiği mesajları çatallı! İçişleri Bakanı Ali Yerlikaya, son dönemde terörün ve mafyanın her türlüsüyle, desteklisi-desteksiziyle mücadele eden bir kimlik ortaya koyuyor. Türkiye’nin en hassas kenti Ankara, Ankara’nın en hassas yeri Meclis-İçişleriGenelkurmay üçgeni... En hassas günde böyle bir saldırı! Meclis’in yasama yılını gerilime sokan bu saldırının, önümüzdeki dönem tanık olacağımız gündemin habercisi olmamasını dileyelim. Her şeyden bağımsız olarak vurgulamak gerekirse, AKP’nin oyları en çok topluma korkunun egemen olduğu dönemde artıyor! *** Meclis Erdoğan’ın “yeni anayasa” nakaratı ile açıldı. Öyle anlaşılıyor ki yine, yeniden, yeni bir anayasa tartışması dönemine giriyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan’ın kullandığı üslup, verdiği ipuçları, çizdiği çerçeve nihai amacı belli olmayan bir anayasa dönemine girdiğimizi gösteriyor. Erdoğan’ın çağrısına göre herkes gelsin şu sorulara yanıt versin: - Kısa mı olacak uzun mu? - Geniş mi olacak dar mı? - Herkes kendini bulurken ortak bir manifesto niteliğinde olması için neler içermeli? - Yerli milli, vizyoner şekilde olması için kim nasıl katkı koyabilir? Bu sözlerin tümü Erdoğan’a ait. Sorulara bakınca iki şey söylemek mümkün: 1- Nasıl bir anayasa olacağına onlar da karar verememiş, ortaya karışık soruyorlar. 2- Kafalarında bir anayasa taslağı var, herkesin eteğindeki taşları dökmesini istiyorlar. İkinci şıkkın baskın olduğu bir tablo görüyoruz. İşin özü şu: Türkiye şu anda anayasasız yönetiliyor. Zira devletin en tepesindeki kişi anayasaya uymuyor. Erdoğan, kafasındaki anayasaya ulaşmak için böyle bir arayış içinde. Aslında o anayasa iki madde: 1- Türkiye’nin yönetilme şekline Erdoğan karar verir. 2- Erdoğan istediği kadar cumhurbaşkanı adayı olabilir. Meclis Başkanı Numan Kurtulmuş da önümüzdeki dönemi anayasa üzerine oturtma görevi almış, harfiyen yerine getirmeye aday. Köklü anayasa değişikliği 12 Eylül 2010’da yapılmış, AKP yargıyı FETÖ’ye teslim etmenin yolunu açmıştı. O yolun sonunun çıkmaz olduğunu çok acı bir şekilde gördük. O gün de “en özgürlükçü”, “en sivil” anayasayı hazırlıyorlardı! *** AKP’nin hukuka nasıl baktığını, özgürlükçü anayasadan ne anladığını görmek için sadece Gezi davasını analiz etmek bile yeterli. Anayasa Mahkemesi’nin, (AYM) 28 Eylül Perşembe günü öğle saatlerinde TİP Hatay milletvekili, Gezi davası tutuklusu Can Atalay’ın başvurusunu 5 Ekim’deki gündemine aldığı açıklandı. Aynı gün akşam saatlerinde Yargıtay davayı karara bağladığını açıklayıp verilen cezaları ilan etti. Dava bu aşamaya gelirken Gezi tutuklularıyla ilgili beraat kararı veren İstanbul 30. Ağır Ceza Mahkemesi Başkanı Mehmet Galip Perk anında devre dışı bırakılmış, mahkeme heyeti dağıtılmıştı. Kararında direnen Perk’i o günden beri deyiş yerindeyse “pert” hale getirmek için her şey yapıldı, yapılıyor. Meclis açılırken 28 Mayıs’ın ardından Pandora’nın Kutusu da açıldı. Muhalefet bu gündeme teslim olmamalı.",https://www.cumhuriyet.com.tr/yazarlar/mustafa-balbay/hukuku-katledip-sivil-anayasa-istemek-2125870
Mustafa Balbay,Kime güveneceğiz?,23 Eylül 2023 Cumartesi,"Başlık son dönemde karşılaştığımız tepkilere eklenen yeni bir soru. Sokak, değişik gruplara ayrılmaya başladı. Tablo şöyle görünüyor: Bir kesim bizi görünce “Artık ne gazete okuyorum ne televizyon programı izliyorum. Bütün ümidim bitti” diye söze başlıyor. Devamını getirmeyelim... Bir grup çevresindeki insanların davranışlarından söz edip utangaçça kendisinin de değişim umudunu yitirdiğini söylüyor, mevcut yapıyla uzlaşmanın yollarını aradığını anlatıyor. Bir başka grup bu aşamadan sonra değişimin olmayacağı düşüncesinde. Biraz daha ileri gidip seçimlerin artık anlamsızlığından söz ediyor. Oyunu iktidar partilerine verenler de çok mutsuz. Pişmanlık dile getirmiyorlar ama geleceği dalgalanmaya bırakmışlar. *** Dikkatimizi çeken yeni grup ise “Kime güveneceğiz? Ucu umuda varan bir şey söyleyin” diyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bizim toplumumuz umutperesttir. En kötü ortamdan bile bir şekilde çıkış yolunun bulunabileceğine inanır. En karamsar kişiyi biraz kazıyın, altından umut arayışı çıkar. Kime güveneceğiz sorusu sadece muhalefet partilerine de dokunmuyor. İktidardan payını alan kesimler dışında, iktidar partilerine oy verenler de yukarıdaki yelpazede vurguladığımız gibi yeni bir güven eli arıyor. Şunun altını kalınca çizelim: İktidarın artık muhalefet korkusu yok! Hatta yurtdışından destek almak için o ülkeleri muhalefetle korkutuyor. “Ben gidersem onlar gelir haaa” diyor. Bunun Türkçesi şu: -Sizin amacınıza uygun, benden daha elverişli bir iktidar bulamazsınız! Bunu açığa çıkaracak ve halka onun anlayacağı dille söyleyecek bir muhalefet de olmayınca... Ne söylersen söyle... ABD gezisinde iki hedef vardı: -Biden’la fotoğraf vermek. -F-16 ile ilgili söz almak. İkisi de olmadı. Elde BM kürsüsünden hamaset ve muhalefeti aşağılayarak aslında Türkiye’yi küçük düşürmek kaldı. Yunanistan Başbakanı Miçotakis’le görüşmeden de iki taraf mutlu ayrılmış. Sığınmacılar konusunda işbirliği kararı çıkmış. Yunanistan Ege’den gelen sığınmacıların geri kabul anlaşması kapsamında Türkiye’ye gönderilmesini istiyor. Erdoğan zaten övünerek sığınmacılara baktıklarını söyledi, daha da bakar ne olacak. Yeter ki biraz daha Avro gelsin. Parayı iktidar kullansın, sığınmacıların yükünü millet zaten çekiyor. *** Emekli maaşlarından enflasyona kadar bütün sorunların çözümü için umutlu başlangıcın 2024’e kaldığını da ABD’den duyurdu. Her şey bir yana iktidarın seçimden önceki Türkiye’yi dahi aratır hale geldiği, muhalefetin bunu birinci gündem yapmadığı bir ortamda millet elbette sorar: -Kime güveneceğiz? İstiklal Marşı’mızın ikinci dizesinde diyor ya: “Sönmeden yurdumun üstünde tüten en son ocak.” İşi en son ocağa kadar getirmek istemiyorsak her şeyden önce kendimize güveneceğiz. Umutsuzluk yalnızlıktan doğar. İnsan bazen yüzlerce, binlerce insanın içinde de kendisini yalnız hissedebilir. Kimi yığınsal buluşmalarda insanlar birbirine bakar ve seslenir: -Vayyy be, biz bu kadar çok muyuz? Evet, çoğuz. İktidarın Cumhuriyet kazanımlarına keyfi olarak saldıramayacağı kadar çoğuz. Bütçenin halktan kaçırılmasına, “fedakârlık” deyince “feda” kısmının millete, “kârlık” kısmının Saray’a pay edilmesine dur diyecek kadar çoğuz... Her “bireyi”, “iki” olmaya çağırıyoruz. Ayağa kalkın... Hangi partiye oy veriyorsanız, o partiyi ayağa kaldırın. Ama önce kendinize güvenin!",https://www.cumhuriyet.com.tr/yazarlar/mustafa-balbay/kime-guvenecegiz-2122376
Mustafa Balbay,İsrail’in 11 Eylül’ü: Bundan sonra ‘Tufan’!,10 Ekim 2023 Salı,"Aralık 1991’de Sovyetler Birliği’nin büyük bir toz bulutu ve bilinemezlikle çökmesinden sonra dünyadaki kriz noktalarının üçte ikisi Türkiye’nin etrafında derinleşiyor. NATO-Rusya çatışmasına dönüşen Ukrayna-Rusya savaşının uzayacağı kesinleşmişken... Azerbaycan’ın Ermenistan’la yaşadığı gerilim sonrasında bölge haritasında koridorlar oluşurken... Türkiye’nin Suriye sınırında terör örgütleri çatışmasının arkasında hangi küresel güçlerin hangi hedefleri güttüğü sorgulanırken... Etrafımızdaki bu gerilimlerin tümünün Türkiye’ye etkileri “görünenler-görünmeyenler” arasında gidip gelirken... 7 Ekim sabahı İsrail-Filistin hattında Hamas’ın “Aksa Tufanı” adını verdiği operasyon haberi ile sarsıldık. Tufan deyince akla, “Benden sonra tufan” deyiminden Nuh Tufanı’na kadar her şey geliyor. İki gündür Ortadoğu’dan gelen haberler için “Bundan sonra Tufan” demek de uygun düşer! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Son birkaç yıldır İsrail kaynaklı haberler genellikle şu yöndeydi: - İsrail’le Mısır, Ürdün, Birleşik Arap Emirlikleri’nden sonra Bahreyn de ilişkileri geliştirdi... - Suudi Arabistan usul usul İsrail’le normalleşmeye gidecek... - İsrail, Arap ülkeleriyle turizm, bankacılık ve benzer alanlarda işbirliğini geliştirecek... 7 Ekim’den itibaren bütün bu haberler geride kaldı. Hamas’ın İsrail’e saldırı şekli, saldırıya hazırlığı, İsrail’in buna karşı koyamama ortamı iki yorumu öne çıkardı: 1- İsrail gafil avlandı. Dış istihbarat kurumu Mossad, iç istihbarat kurumu Şabak çuvalladı. Böylesine büyük bir saldırıyı önleyemedi, anında karşılık veremedi. 2- İsrail bu saldırıya yol verdi. Hamas’ın sivil hedefleri de vurmasına izin verip daha büyük bir operasyon başlatmanın zeminini hazırladı. Ortadoğu’nun onlarca gerçeğinden ikisi şudur: - Bütün olasılıklar sıralansa, en kötü olanı yaşanır. - Gücü ne olursa olsun, kimsenin hesabı tam tutmaz. Bunlar ışığında değerlendirmek gerekirse İsrail ordusundan iki üst düzey yetkililinin yaptığı, “Bu bizim 11 Eylül’ümüz” yorumuna geliyoruz. 11 Eylül 2001 saldırıları sonrası ABD, Afganistan ve Irak’ı işaret etmişti. Hemen Afganistan’a, ardından da Irak’a yönelmişti. Her iki ülke de kan gölüne dönmüştü. 11 Eylül saldırıları üzerindeki gölge ise bugün bile tam olarak ortadan kalkmadı. ABD, uğradığı büyük saldırıyı büyük bir fırsata çevirmişti. Bu fırsat Büyük Ortadoğu Projesi (BOP) adıyla şekillenmişti. ABD’nin BOP planı daha sonra 2011’deki “Arap Baharı”nın ardından Kuzey Afrika liderlerinin art arda devrilmesiyle kısmen yaşamaya devam etti. *** Türkiye, AKP iktidarına dek bölgemizdeki tüm çatışmalı ülkelere karşı şöyle bir pozisyona sahipti: Bütün taraflarla görüşebilen tek bölge ülkesi! İran-Irak savaşında da İsrail-Filistin çatışmalarında da hep böyle oldu. AKP ilk yıllarda, bu tür olaylarda ülke tutmak bir yana ülke içinde taraf tutmayı bile “siyaset” saydı. Bunun acı sonuçlarını yaşadık... Ukrayna-Rusya savaşında bu tutumunu değiştirdi. Erdoğan Montrö’ye gönderme yapıp “Biz tarafsız ve dengeli hareket edeceğiz” dedi. Bu Türkiye’nin geleneksel politikasına daha yakındı. 7 Ekim sonrası ilk açıklamalar da sağduyuya işaret ediyordu. Erdoğan dedi ki: “Ateşe körükle gitmenin kimseye faydası yok. Sorun uluslararası hukukla çözülmeli...” Bu yaklaşımı bozmamak gerekiyor. Savaş bizim savaşımız değil... Tarafların bir adım sonra neyi hedeflediği belli değil... Ne yazık ki yıllar önce kaleme aldığımız BOP yazılarını yeniden gündeme getirmek gerekecek!",https://www.cumhuriyet.com.tr/yazarlar/mustafa-balbay/israilin-11-eylulu-bundan-sonra-tufan-2128344
Mustafa Balbay,Sığınmacılar anayasaya sığar mı?,27 Eylül 2023 Çarşamba,"2019 yılında kaleme aldığımız “Suriye Türkiye’ye Girdi-Göç Dalgası” başlıklı kitapta bir belgeye yer vermiştik. Belgenin başlığı şuydu: “Uyum Strateji Belgesi ve Ulusal Eylem Planı.” Başlığın altında da zamanlama yer alıyordu: 2018-2023! İçişleri Bakanlığı Göç İdaresi Genel Müdürlüğü’nce hazırlanıp uygulamaya konan, Cumhurbaşkanlığı’nın da himayesinde olan bu planın özünde şu vardı: Toplumda fazla toz kaldırmadan Suriyelilerin Türkiye’ye uyumunu sağlamak! Sağlıktan eğitime her alanda sürdürülecek çalışmaların merkezinde Diyanet İşleri Başkanlığı yer alıyordu. Belgenin sekizinci sayfasından bir paragrafı aynen aktaralım: “Uyum Strateji Belgesi ve Ulusal Eylem Planının ilk bileşeni olan toplumsal uyum; göçmenlerin kültürel, sosyal ve ekonomik olarak yaşadıkları topluma dahil edilerek ortak bir aidiyet hissi geliştirilebilmesi, kültürlerarası etkileşim, istişare, toplumsal diyalog çerçevesinde farklılıkların karşılıklı tanınması, saygının devam ettirilmesi ve bir arada yaşamalarının sağlanması olarak tanımlanmaktadır. Göçmenlerin sağlıklı bir şekilde kimliğinin tanınması, kısaca çeşitliliğin toplumsal kabulü toplumsal uyum için önemlidir. Ayrıca göçmenlerin toplumda kendi yetenek ve çalışmalarından dolayı takdir edilmesi ve faydalı bir birey olarak algılanması toplumsal uyum için önemli faktörlerdir.” Otobid ile ücretsiz ekspertiz Otobid Fiyatı Gör *** Aslında bir paragrafta her şeyi özetlemişler. 2019 sonbaharında bu belge zemininde sözünü ettiğimiz kitabı yayıma hazırlarken şöyle düşünmüştük: Bu plan 2018-2023 arasını kapsıyor. Acaba 2023’ten sonra neyi planlıyorlar? Bu belgede yer alan “çeşitliliğin toplumsal kabulü” tanımı ile Erdoğan’ın 12 Eylül 2023’te tarif ettiği, “milletin çeşitliliğini yansıtan bir anayasa” yan yana konunca akla pek çok şey geliyor. Erdoğan bu açıklamasının devamında ABD’de konuştu. “Biz 5 milyon Suriyeliye bakıyoruz. Muhalefet kazansa onları geri gönderecekti” dedi. Bunun üstüne 16 gazetecinin Türkçe-Arapça “Biz hep beraber tek milletiz” videosu geldi. Dün de Sözcü gazetesinde Cem Yıldırım imzalı bir haber yayımlandı. Haber şöyle: “Küçük ve orta büyüklükteki işletmelere (KOBİ) Ziraat Bankası, 1.5 milyon lira kredi desteği verecek. Ancak bu krediyi alabilmek için en az bir Suriyeli işçi çalıştırmak gerekecek.” Krediden yararlanmak isteyen KOBİ’lerin şu illerde kurulu olması şart: Adana, Adıyaman, Ankara, Batman, Bursa, Diyarbakır, Gaziantep, Hatay, İstanbul, İzmir, Kahramanmaraş, Kayseri, Kilis, Konya, Kocaeli, Malatya, Mardin, Mersin, Osmaniye ve Şanlıurfa. Bu iller Suriyeliler konusuyla en çok yüz yüze olan yerleşim yerleri. Örneğin Kilis’te Suriyeli nüfusu Türk nüfusu geçti. Belki Ziraat Bankası yakında oradaki KOBİ’lere şu şartı getirir: “En az bir Türk çalıştırması...” *** Bütün parçaları birleştirince ortaya şu çıkıyor: 2018-2023’ten sonrası için yazılı ya da yazısız bir plan yapılmış. Bu, sığınmacıların anayasal güvenceye de sahip bir şekilde Türkiye’de kalması, bunun her türlü koşuşunun oluşturulması diye özetlenebilir. İktidar bunu “şu aşamada” kendisine oy verenler de dahil olmak üzere Türkiye’ye kabul ettiremeyeceğini gördüğü için tanıdık yöntemlere hazırlanıyor. Nedir o? Örneğin, sığınmacılarla ilgili sorun olduğunu söyleyen herkesi “ırkçı”, “terörist” ilan etmek, “kin ve nefret tohumları ekme” suçu üretmek! Bırakıversen Türkleri bu ülkede sığınmacı ilan edecekler!",https://www.cumhuriyet.com.tr/yazarlar/mustafa-balbay/siginmacilar-anayasaya-sigar-mi-2123768
Mustafa Balbay,Eğitimde tam iktidar olma arayışı!,05 Ekim 2023 Perşembe,"AKP iktidarları döneminde sık değişen makamların başında Milli Eğitim Bakanlığı geliyor. Yaklaşık 28 ayda bir bakan değişti. Erkan Mumcu, Hüseyin Çelik, Nimet Baş, Ömer Dinçer, Nabi Avcı, İsmet Yılmaz, Ziya Selçuk, Mahmut Özer’den sonra dokuzuncu bakan olarak Yusuf Tekin atandı. 2013’ten bu yana bakanlığın üst düzey bürokratı olarak görev yapan Tekin, koltuğa oturduğu 4 Haziran’dan bu yana metrekareye dört değişiklik duyurdu. Bu değişikliklerin yarısını daha sonra tekrar değiştirdi. Eğitimin iki ana gündemi var: 1- Bakan Tekin’in gündemi. 2- Eğitimin temel sorunları. İkisi arasında 180 derece fark var. Bir ülke düşünün ki eğitim deyince ders zilinin çalması değil, çocukların karnının zil çalması konuşuluyor. Öğretmen deyince eğitimin kalitesi değil, önlük konuşuluyor. *** Bakan Tekin, yıllardır sistemin içinde. Daha hazırlıklı gelmiş olabileceğini düşünmüştük. Atacağı adımları onaylayıp onaylamamak ayrı konu, en azından üzerinde ciddi tartışılacak kimi “reformlar” olabilirdi. Genel olarak bakıldığında Milli Eğitim Bakanlığı’nda (MEB) en az etkili kişi bakandır, desek de abartmış olmayız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 15 Temmuz sürecinden en çok etkilenen alanların başında eğitim geliyordu. Zira eğitim FETÖ’nün üç önemli ayağından biriydi. FETÖ’nün temizlenmesiyle yerini bilimsel eğitimin alması başlıca beklentiydi ama devreye büyük ölçüde öteki cemaat ve tarikatlar girdi. FETÖ bunların içinde ne kadar var? Bunu en iyi iktidardakiler bilir! 15 Temmuz’dan sonra MEB, apar topar yeni cemaat ve tarikatları temsil eden örgütlerle işbirliği sözleşmesi imzaladı. 2021’den itibaren de “Çevreme Duyarlıyım, Değerlerime Sahip Çıkıyorum” (ÇEDES) Projesi ile Diyanet İşleri Başkanlığı bir kat daha eğitime nüfuz etti. Öğrenci diyor, en çok bilgiye nasıl ulaşırım. Bakanlık diyor, sana Diyanet’ten manevi danışman verelim! Bu anlayış toplumu dinden eder! Bu gidişle eğitimin birliğini Diyanet’te oluşturmak istiyorlar ama toplum da buna direniyor. İmam hatip okullarına yönelik bütün zorlamalara karşın tercih azalıyor. Bunun üzerine, öteki okulları fiilen imam hatipleştirme adımları dikkati çekiyor. Bakanın gündeminde ayrıca ne olursa olsun mülakat sisteminden vazgeçmemek var. Sokakta gençlerden en çok duyduğumuz sözlerden biri şu: “Yazılıda ilk 10’daydım. Mülakatta elendim!” Tepkiler yükselince Erdoğan mülakatın kaldırılacağını söylemişti. Demek ki o, seçimden önceki görüşüymüş! *** Bütün bunların özünde Erdoğan’ın yeri geldikçe dile getirdiği gibi kültürel iktidarı ele geçirememek var. İki örnek verelim. Erdoğan, 28 Ekim 2017’de Ensar Vakfı’nın toplantısında şöyle dedi: “Siyasal iktidar olmak başka şeydir. Sosyal ve kültürel iktidar olmak başka şeydir. 14 yıldır kesintisiz iktidarız ama hâlâ sosyal ve kültürel iktidar konusunda sıkıntı var.” Benzer cümleyi 3 yıl sonra 19 Ekim 2020’de şöyle kurdu: “Fikri iktidarımızı tesis edemedik.” Bütün sancı bu. Toplumun ciddi bir kesimi eğitimin önemini biliyor, ona göre hareket ediyor. Ailelerin yüzde 30’unda eğitim harcaması bütçenin birinci kalemi. Sırf eğitim için yaşanan göçler var. Ailelerin bu çabalarını tek tek sürdürerek sonuç almaları zor. Her çocuğun iyi eğitim alma hakkı var. Bunu örgütlü olarak talep etmek gerek.",https://www.cumhuriyet.com.tr/yazarlar/mustafa-balbay/egitimde-tam-iktidar-olma-arayisi-2126658
Mustafa Balbay,Milletin 100. yılı!,02 Eylül 2023 Cumartesi,"30 Ağustos Zafer Bayramı bu yıl milletin yanı sıra iktidarın da kutlamalara katıldığı bir buluşma oldu. İlk bakışta şu yorum yapılabilir: -Ne var bunda? Elbette milli bayramlara ülkeyi yönetenler de katılacak. AKP iktidarının ilk yıllarını anımsayınca “Ne var bunda?” demek zor. Belki de “Hayırdır? Böylesi günlerde ya hastalanır ya yurtdışında olurdunuz” demek daha doğrusu! AKP, yok edemediği değerin ya içini boşaltıyor ya kendisi için kullanma yoluna gidiyor. 30 Ağustos’ta ikinci şıkkı yaşadık. Zafer Bayramı’nın 101. yılı, AKP’nin seçim sloganı olan “Türkiye Yüzyılı” ile birleştirildi. Aynı şeyi 100. yıl marşında da yapmışlar, Cumhuriyetin 100. yılını “Türkiye Yüzyılı”na bağlamışlar. Bugün altını çizmek istediğimiz gerçek şu: Türkiye Cumhuriyeti’nin kuruluş temellerini sembolize eden bayramları silemediler *** Şu akış, büyük bir toplumsal birleştiriciliğin sembolü: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 23 Nisan 1920 TBMM’nin açılışı, Ulusal Egemenlik ve Çocuk Bayramı kutlamaların ev sahibi TBMM... 19 Mayıs 1919 Atatürk’ün Kurtuluş Savaşını başlatmak üzere Samsun’a çıkışı, Atatürk’ü Anma, Gençlik ve Spor Bayramı, kutlamaların ev sahibi Milli Eğitim Bakanlığı... 30 Ağustos 1922 Büyük Taarruz’da zafere giden yolun kesinleşmesi, Zafer Bayramı, kutlamaların ev sahibi Türk Silahlı Kuvvetleri... 29 Ekim 1923 Cumhuriyetin ilanı, Cumhuriyet Bayramı, kutlamaların ev sahibi Cumhurbaşkanlığı... Hepimizin bildiği bu dizini alt alta koymak bile bu ülkenin temellerinin ne kadar sağlam atıldığını, taşıyıcı sütunların ne kadar güçlü olduğunu ortaya koyuyor. AKP iktidarının ilk yıllarında 23 Nisan’ı gölgelemek için “kutlu doğum haftası” icat edildi. O yıllarda “hocaefendi”, “hizmet hareketi” olan FETÖ hızını alamadı, haftadan aya çevirdi... Son yıllarda da 26 Ağustos 1922 Büyük Taarruz’un başlangıcı, 26 Ağustos 1071 Malazgirt Zaferi’nin gölgesine konmaya çalışıldı ama bu da tutmadı. Millet tarihimizin bu iki önemli gününün anlamını birleştirdi. 1071’de Alparslan, Anadolu kapılarının sonsuza dek Türklere açıldığını ilan ediyordu... 1922’de de Mustafa Kemal, Anadolu kapılarının sonsuza dek her türlü işgale kapatıldığını ilan ediyordu... *** Bir süredir cumartesi günleri başlattığımız Cumhuriyetin 100. yılıyla günceli birleştirme geleneğini sürdürelim. Son 30 Ağustos’ta da Erdoğan Anıtkabir’e gittiğinde, özel olarak getirilmiş gruplar, “reis” sloganları attılar. Yukarıda vurguladığımız gibi ilk yıllarda 10 Kasımlarda, milli bayramlarda ya yurtdışında olurlar ya hastalanırlardı. Birinde Erdoğan’ın Brunei’ye gittiğini anımsıyoruz! Neredeeen nereye? “Milli bayramları devlet değil, millet kutlasın”dan, milli bayramların coşkusunu kullanmaya dönüştüler. Sözüm ona bayramlar devlet zoruyla kutlanıyordu. Devlet kutlamazsa millet de zamanla unuturdu. Öyle olmadı. Millet bayramları unutmadığı gibi anlamını, önemini daha fazla kavradı. Anıtkabir’in “yanıtkabir” olması, her fırsatta milletin buraya koşması bundan. Anadolu’da ilk Mustafa Kemal adının 1915 Anafartalar Zaferi’nden sonra Şanlıurfa’da bir çeşmeye verildiği biliniyor. Mustafa Kemal’in çeşmesi milletin yüreğinde akmaya devam ediyor. Milleti kurutabilirler mi ki o çeşmeyi kurutsunlar!",https://www.cumhuriyet.com.tr/yazarlar/mustafa-balbay/milletin-100-yili-2115057
Mustafa Balbay,Sığınmacı işgali!,31 Ağustos 2023 Perşembe,"Başta Suriyeliler olmak üzere sığınmacılar, Türkiye gündemine yerleşti. Gününe göre bazen ilk sıralarda yer alıyor bazen alt sıralarda. Ama mutlaka gündemdeler. Sonuçları itibarıyla ülkemizin yakın gelecekte de değişmeyecek ilk 3-4 konusundan biri bu olacak. 29 Nisan 2011’de 300’e yakın Suriyelinin Hatay’ın Yayladağı ilçesinden topraklarımıza girmesiyle başlayan bu sorun, bugün milyonlarca insanın Türkiye’de gelecek aramasıyla yeni bir aşamaya geldi. Bundan sonra ne olacağına ilişkin kimsenin net bir görüşü yok. Olması da olanaksız. Zira uluslararası istatistikler şöyle diyor: Ülkesini terk eden insanların yüzde 60’ı ilk yerleştiği ülkede kalıyor. Geri dönmüyor. Daha iyi bir gelecek arayışını hep ülkesi dışındaki bir coğrafyada sürdürüyor. Bu genel doğru, Türkiye’de muhalefet partilerinin gündeme getirdiği “Derhal ülkelerine göndereceğiz” söyleminin de hemen gerçekleşemeyecek bir durum olduğunu gösteriyor. *** Buraya kadar olan değerlendirmelerimiz bilinen gelişmeler. Şimdi ayrıntılara geçelim... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dünyadaki gelişmelere ülkesel değil, küresel bakan, Batı’nın penceresini mutlak sayan anlayışın değerlendirmelerini satırbaşlarıyla paylaşalım: - Tektanrılı dinlerin egemen olduğu süreç itibarıyla Hıristiyanlık, milattan sonra birinci bin yılda, tüm Avrupa’ya egemen oldu. - İkinci bin yılda, Afrika ve Amerika kıtasında egemen olmak için mücadele etti. Büyük ölçüde başardı. - Üçüncü bin yılda, yani içinde bulunduğumuz dönemde hedef Asya idi. Amaç, içinde Türkiye’nin de bulunduğu coğrafyada etkin olmaktı. Bunun için iki yol vardı: Birincisi bu bölgelerde de Hıristiyanlığın yaygınlaşması için mücadele etmek, ikincisi bu bölgenin kayıtsız şartsız Hıristiyan dünyasının kontrolü altında olmasını sağlamak. - Başlangıçta birinci yol ağır bastı. Türkiye’de misyonerliğin serbest olması ve etki sahasının artması için çaba harcandı. Ciddi bir yol da alındı. - Ancak bu yöntemin Türkiye ve benzer ülkeleri kontrol altında tutmak için uygun olmadığı düşüncesi hâkim oldu. - 21. yüzyılın genel stratejisi İslam coğrafyasını kendi içinde, çağın gelişiminden uzak tutmak. Türkiye’nin de yönünü Batı’ya çevirmesini anlamsızlaştırıp, Asya ve Arap coğrafyasının parçası olarak kalmasını sağlamak. - Suriyelilerin ve Afganların Türkiye’de kalıcı olması bu bakımdan çok önemli. Türkiye’nin kendine has dokusu yeni göçlerle birlikte ister istemez bozulacak. *** Önceki yıllarda konu seçmen davranışları olunca dile getirdiğimiz söylemlerden biri şu olurdu: - Türkiye’nin mevcut seçmen profili neyse onunla seçime gideceğiz. Dışarıdan seçmen ithal edecek halimiz yok! Evet, böyle bir şeyin mümkün olmadığını dile getirirdik ama artık bu söylem eskidi. Dışarıdan seçmen ithal etmek, olmayacak bir şey değil! Suriyeli ve Afgan nüfusla birlikte Türkiye’nin doğal demografik dokusu değişiyor. Böyle devam ederse yakın gelecekte nelerin olacağını tahmin etmek için şu istatistiği anımsatmak yeterli: Türkiye’de kadınların doğurganlık oranı 1.5-2, Suriyelilerinki 6! Tarih, nüfus gücünün nüfuz gücü olabildiğini gösteren örneklerle doludur. Büyük kentlerin öyle semtleri var ki onlar için şöyle söylenebilir: Sığınmacı işgali! Kilis’ten Reyhanlı’ya pek çok yerleşim yerinde Suriyeli sayısı yurttaşlarımızdan fazlaysa, Bayburt dahil tüm illerimizde sığınmacı varsa, dünyanın en çok sığınmacı alan ülkesi isek, durup düşünmek gerek!",https://www.cumhuriyet.com.tr/yazarlar/mustafa-balbay/siginmaci-isgali-2114323
Mustafa Balbay,Dünyada SAM AKP’de ZAM füzesi!,24 Ağustos 2023 Perşembe,"Savunma sanayisinde karadan havaya atılan füzelerin ortak adı; SAM! Hızına, manevra kabiliyetine göre değişiyor. Bizde ise ZAM füzesi var. Hiçbir SAM füzesinin hızı AKP’nin ürettiğine erişemez. Manevra kabiliyeti de öyle. Bir ürün almak için kuyruğa girseniz, sıra size gelinceye kadar fiyatı yükseliyor. Füzelere karşı füzesavar sistemleri geliştirip savunma hattı oluşturmak mümkün. Ancak zamsavar sistemleri henüz icat edilmedi. İlginç bir füze! AKP ne yaparsa yapsın zamları üstüne almıyor, çıkışıyor: “Bu zamlar da fazla oldu, denetlemelere başlıyoruz!” Motorini 40 lira yapıp “Bu zamları kim yapıyor” diye sormak, bize özgü bir yutturma. Çarşı pazara çıktığınızda görüyorsunuz ki ZAM füzeleri oynar başlıklı. Semtine hatta pazardaki yerine göre değişebiliyor. Esnafın zammı savunma sistemi ise şöyle: “Kardeş biz 2M’ye çalışıyoruz: mazot ve malzeme! Bunların üstüne alınterimizin hakkını istemeye utanıyoruz!” *** Piyasadaki, hizmetlerdeki, vergilerdeki ZAM füzeleri sürekli hareketli ve yüksek hızlı ama yere çakılanları, bir türlü ateş almayanları da var; maaşlara zam! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Memur maaşlarındaki 2024-2025 artışları için iktidara yakın sendika ile iktidar bir araya geldi. Karşılıklı olarak anlaşamadılar. Konu çoğunluğu iktidar temsilcilerinden oluşan Kamu Görevlileri Hakem Kurulu’na gitti. Kurul, 31 Ağustos’a dek iktidardan aldığı tüyo doğrultusunda iktidara yapılması gereken zam oranını söyleyecek. Bu ortaoyununa karşı çıkan olursa derhal terörist ilan edilecek. Evindeki köpeği ölünce veteriner hekime kızıp şiddet uygulayacak kadar ileri giden halkımız kendi hakkını vermeyen iktidara karşı sesini yükseltemeyecek halde. Artık refah toplumu olma hedefini bir yana bıraktık, insanlarımız açlık sınırı ile yoksulluk sınırı arasında gidip geliyor. İş nefes alma sınırına kadar gidecek... *** Birleşmiş Milletler’in sıraladığı dört temel hak şöyle: 1- Yaşama hakkı. 2- Barınma hakkı. 3- Eğitim-sağlık hakkı. 4- Kültür hakkı... Türkiye’nin içinde bulunduğu durum bu dört temel hakkın da tehlikede olduğunu gösteriyor. Birinci hak için sonraki üç hakka hakkıyla sahip olmak gerekiyor. Sağlıklı bir barınma için gerekli konut, ulaşılması zor haklar arasına girdi. Ev sahibi-kiracı arasındaki çelişkiler için yeni bir hukuk alanı doğdu. Açlık ve yoksulluk sınırının konuşulduğu bir ülkede eğitim ve sağlıktan ne kadar söz edebilirsiniz? İktidar bu yöndeki eleştirileri önceki yıllarla karşılaştırmalar yaparak yanıtlıyor. Ancak yıllar içinde dünyada genel bir ilerleme sağlanıyor. Doğru karşılaştırmanın aynı çağdaki öteki ülkelerle olması gerekir. Kültür hakkına, kültürel haklara girmek neredeyse lüks! Demokrasisi toplumsal barışı rayına oturmuş ülkelerde demokrasiyi, kültürü, sanatı orta sınıf taşır. Ancak Türkiye’de orta sınıf bilinçli olarak yok ediliyor. Emeklisi, çalışanı, asgari ücretlisi herkes “en düşük maaş” seviyesinde tutuluyor. En düşük maaşı biraz yükseltip doktor, veteriner, mühendis ve benzer kesimlerden oluşan orta sınıfı bulunduğu konumdan aşağı çekiyorsunuz. Onlar da kültür-sanat hakkını ister istemez asgariye indiriyor. Bu yazıyı okuduğunuz zaman diliminde ZAM füzeleri ne kadar yol aldı bilmiyoruz ama sabır duvarını aşmadığını görüyoruz!",https://www.cumhuriyet.com.tr/yazarlar/mustafa-balbay/dunyada-sam-akpde-zam-fuzesi-2111844
Mustafa Balbay,Şikâyetname!,26 Ağustos 2023 Cumartesi,"Ulu ozan Mehmet bin Süleyman, seni “Fuzuli” takma adınla biliyoruz. Çağları aşan büyüklüğünü, “boş”, “gereksiz” anlamında bir kimlikle taçlandırdın. En önemli eserin “Şikâyetname” her çağda karşılığı olan bir başyapıt... “Boş sözleri bırak, lafı uzatma çırak” dediğini duyuyorum ama söze nereden girsem diye düşünüyorum. Sana büyük bir özür borcum var. 17 Ağustos Perşembe günü, beşinci kez hapse giren Barış Pehlivan’a mektup yazarken senin Şikâyetname’deki “Selam verdim, rüşvet değildir deyü almadılar” sözünü Neyzen’in diye naklettim. Neyzen’i tanırsın, o kadar sert taşlamaları var ki Barış’a yapılanları tarif etmek için ondan esinleneyim derken böyle bir hata yaptım. Senden ve okurlardan özür diliyorum. *** Bugüne gelirsek... Şikâyetname’de neyi dile getirdinse bugün fazlasıyla var ama rüşvet, hırsızlık, yolsuzluk, adam kayırmacılık, yağma, yalan, talan, bu tür şeylerin hiçbiri yok! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Yazdıklarını bir daha oku, nereye gidiyor çektiğin yayın oku” diyeceksin ama gerçekten yok! Çünkü bunların hepsi isim değiştirdi. Rüşvetin adı, refah payı oldu! Eee, senin de sık karşılaştığın yüksek erkânın üyeleri onca işi görecek de bundan pay almayacak mı? Eskiden bir ihale almak için verilen paralara, oynanan oyunlara “ihaleye fesat karıştırma” diye suçlar üretilirdi. Şimdi bunun adı “ihalede fırsat kollama” oldu. Bu da elbette suç falan değil! Hırsızlığın adı, kaynak paylaşımı oldu! Eee, birisi bir değer üretmiş, onu tek başına bırakmak olur mu? Paylaşmak gerek. Yolsuzluğun adı, bürokrasiyi ortadan kaldırmak oldu. Eee, bunca büyük işler yapan büyüklerin ayağına taş değmemesi lazım. Onları engelleyecek her şeyi ortadan kaldırmak lazım. Zaten tek maddelik bir uygulama bu: “Haşmetlinin ve vekâlet verdiği kişilerin yaptığı her şey yasaldır”! O zaman ortada yolsuzluk, usulsüzlük, yasadışılık falan kalmıyor. Adam kayırmacılığın adı, sadakate karşılık vermek oldu. Eee, hayatta her şey karşılıklı değil mi? Sana sadıksa, neyin başına getirirsen getir, hak etmiş demektir! Yağmanın adı, özelleştirme oldu! Yalanın adı, imaj düzeltme oldu! Talanın adı, ekonomik program oldu! *** Ulu ozan Fuzuli, Sonraki kuşaklar seni, Kul Nesimi, Yemini, Hatai, Virani, Pir Sultan Abdal, Kul Himmet’le birlikte “yedi ulu ozan” katına koydu. Muhtemel birliktesinizdir.... Onları da saygıyla selamlayalım. Nasıl dünyanın üzerinde yaşanabilirliği sağlayan bir ozon tabakası varsa Anadolu’da da ruhumuzu aydınlatan bir ozan tabakası var. Yaşadığın çağın eleştirisini “Şikâyetname”ye döktün... Bizim yaşadığımız çağı da o döküme koysak ne kadarını alır bilemem. Her şey yapaylaştı... O kadar yapaylaştı ki zekânın da yapayını ürettiler! Vicdanlar, vicdanların yuvası kalpler zaten yapay... Bugünlerde memurlar, emekliler, zam saldırılarından bir nebze korunmak için maaş artışı bekliyor. Devletlinin uygun gördüğü artışı, yapay zekayâ sordular. Yapay zekâ bile, bunu kabul edilemez buldu! Vicdanlar, yapay zekâdan daha yapay! En değersiz şey ise “gerçek”! Kimse almak istemiyor. Alıp anlatanı da “ger”ip “çek”iyorlar, hapse atıyorlar. İşte Merdan, işte Barış... Yetiş Fuzuli yetiş... Yaklaştı dünyadaki bitiş!",https://www.cumhuriyet.com.tr/yazarlar/mustafa-balbay/sikayetname-2112627
Mustafa Balbay,Özgür Özel ilaç olur mu?,14 Eylül 2023 Perşembe,"CHP’de gelenektir, değişim kapıya dayanmadan adım atılmaz. 14-28 Mayıs seçimlerinin muhasebesini yerel seçimin gölgesine alıp iki seçim ortası kurultay yapma planı zorlamalarla devam ediyor. CHP’de mahalle delegeleri seçilmeye başladığında büyük kurultayın da tarihi belli olur. Bu kez öyle olmadı. Sanki genel merkez çoktan seçmeli bir planlama içinde! İl kongrelerinin havasına göre bakarsınız takvim uzamış! Sağlıklı bir durum değil! Bunu şuna benzetmek mümkün: Hakem maçı başlattı ama ne zaman bitireceğini ilerleyen dakikalarda söyleyecek! CHP’de değişim neleri kapsayacak? Kılıçdaroğlu, “Ben hariç her şeyi değiştirebiliriz” diyor. Yerel seçimi önceleyip olabildiğince çok belediye kazanmanın çıkış olduğunu düşünüyor. Sanıyoruz Kemal Bey’in kafasında henüz netleştirmediği kritik soru şu: Kurultayı yerel seçimin önüne mi almalı sonuna mı? Bunun yanıtını büyük olasılıkla İstanbul il kongresinden sonra öğrenebileceğiz. *** Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Görünür tabloda Kılıçdaroğlu’nun karşısına çıkacak aday, CHP Meclis Grup Başkanı Özgür Özel. Özel’in yarın genel merkezde yapacağı basın toplantısı yarışın neresinde olacağını göstermesi bakımından önemli. Özel’le dün, kendisini 2007 Cumhuriyet Mitingleri sırasındaki Manisa Eczacı Odası Başkanlığı’ndan başlayan tanışıklığın verdiği derinlikle konuştuk. Sorduk: - Kesin bir adaylık kararıyla mı yola çıkıyorsun? Seçim sonrasında seçmenin yaşadığı çöküntüyü yok etmek, yerel seçimlerde umudu büyütmek için genel başkanı kapsayan bir değişikliğin kaçınılmaz olduğunu düşünerek yola çıkmış. 50’nin üzerinde milletvekili ve CHP Parti Meclisi (PM) üyesinin yarınki basın toplantısında salonda olacağını, kamuoyunun yakından tanıdığı ama şu an CHP’de görevi olmayan pek çok ismi de orada göreceğimizi söylüyor. Yol haritasının metnini de yazmış. Kurultay tarihi belli olmadan grup başkanlığından ayrılmamayı daha doğru buluyor. Özel’in çevresine göre de belirleyici nokta İstanbul il kongresi. Özel’le birlikte yol haritasını planlayanlar yarışı, geçmişteki İsmet İnönü-Bülent Ecevit, Erdal İnönü-Deniz Baykal yarışlarına benzetiyorlar. Ecevit, 14 Mayıs 1972’de İnönü’ye karşı PM üyelerinin çoğunun kendi listesinden seçilmesini sağlamış, İnönü genel başkanlıktan ayrılmak durumunda kalmıştı. Özel’in yarınki basın toplantısında yerel seçim süreci nedeniyle il-ilçe başkanlarıyla belediye başkanlarının olmaması kararlaştırılmış. *** Ekonomiyi yazboz tahtasına çeviren, dışişlerinde gelgitleri açılım diye anlatan, eğitimi darmadağın eden, hukuku kukla gibi oynatan iktidar, büyük bir adım daha atmak için yerel seçimi bekliyor. İktidarın muhalefetten korkusu yok. Tek korkusu milletin, “Artık dayanamıyoruz” noktasına gelmesi. Onu da şimdilik korkutarak, dağın ardındaki umudu anlatarak öteliyor. CHP dışındaki partiler, iktidar seçeneği olmaktan uzak. Her biri kendini ayakta tutmaktan başka bir gündeme sahip değil. CHP de sağ olsun, zamanı çok buldu; kepçe kepçe kullanıyor. CHP, bir an önce muhalefet etmeyi değil, iktidar seçeneği olmayı başarmalı ve buna da halka inandırmalı. Eczacı kökenli Manisa milletvekili Özgür Özel bu sürece ilaç mı? İlacı kullanmadan etkisini bilmek zor. Prospektüsünde ne var? Yarın göreceğiz. Şüphe aklın yarısıdır. Ancak şüpheleri şimdiden ortaya koymanın gereği, yararı yok. CHP’nin yarınları için yarını da bekleyip ondan sonra düşüncelerimizi aktaralım.",https://www.cumhuriyet.com.tr/yazarlar/mustafa-balbay/ozgur-ozel-ilac-olur-mu-2119067
Mustafa Balbay,Birinci sınıf anayasa!,05 Eylül 2023 Salı,"Meclis açıldığında ilk gündeme gelecek konulardan biri belli oldu: Yeniden yeni anayasa! Erdoğan yargı yılının açılış konuşmasında, “Yeni anayasa çalışmasını tekrar başlatıyoruz” dedi. Daha önce de bu tür çalışmaların yapıldığını ancak sonuç vermediğini kabul eden Erdoğan yeniden bir çalışma başlatılacağını söylüyor. İster sonuçlansın ister sonuçlanmasın, yeter ki yeniden bir çalışma başlasın! Neden böyle bir yola giriyor? Memlekete ekonomi dışında, başka bir gündem lazım da ondan! 14-28 Mayıs’ta iktidarın başlıca hedefi şuydu: Ne yapıp edip ekonominin birinci gündem olmamasını sağlamak... Kabul etmek gerekir ki bunu başardı. Yerel seçim sürecinde de başarabilirler mi? Şu aşamada zor görünüyor ama mümkün. *** 29 Ağustos’taki Erdoğan-Bahçeli görüşmesinin konularından birinin de yeni anayasa olduğu kulislerde konuşuluyordu. Erdoğan’ın 1 Eylül’deki yargı yılı açılış konuşmasında buna ayrı bir bölüm ayırmasının bu buluşmanın ürünü olduğu anlaşılıyor. Sızan haberlere göre önümüzdeki günlerde AKP ile MHP bir komisyon kuracak. Komisyon çalışmasını şekillendirdikten sonra öteki siyasi partilere çağrı yapılacak. Katkı vermeleri istenecek. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan’ın yargıya bakış mantığından demokratik bir anayasanın çıkması mümkün değil. Hatta mevcut anayasadaki kimi maddeleri “fazla” bulması mümkün. Bir örnek verelim: Anayasanın 135. maddesi kamu kurumu niteliği taşıyan meslek kuruluşlarını tanımlıyor. Türk Tabipleri Birliği, Türk Mühendis ve Mimar Odaları Birliği, Türk Eczacıları Birliği ve öteki meslek kuruluşları bu anayasal hakla faaliyet gösteriyorlar. Her fırsatta bu kuruluşlara çatan, yargı yılı açılışında kendi konuşması canlı yayımlanırken Türkiye Barolar Birliği Başkanı Erinç Sağkan’ın konuşmasını canlı yayın dışı bırakan bir anlayıştan nasıl demokratik bir anayasa beklenebilir? Elbette peşin hükümlü olmak istemiyoruz. Yanılırsak onu da paylaşırız ama Erdoğan’ın yol haritası şu: - HDP’ye sempatik gelebilecek bir maddeyi gündeme getirip kabul görmeyince seçim öncesi, “Sizi çok düşündüm ama olmadı” diyecek. - DEVA ve Gelecek partilerinin kimliğine uygun maddeler getirecek... Reddederlerse “İşte gerçek yüzleri” diyecek. Kabul ederlerse yanına çekmiş olacak. - Kılıçdaroğlu’nun muhafazakârlara selam verme arayışına uygun, CHP tabanının çatallanacağı bir madde getirecek, seyrine bakacak... Alın size tam demokratik, birinci sınıf, el değmemiş, gıcır gıcır, son model anayasa... Togg’u bile sollar... “Birinci sınıf” tanımı Erdoğan’ın. Biz de bu özellikteki bir anayasaya yakışacak aksesuvarlar taktık. *** Muhalefet, 14-28 Mayıs öncesinde, ana konunun ekonomi olduğunu vurgulamaya çalışırken iktidarın başka konuları gündeme getirmesine karşı yeni oyun kuramadı. Daha ileri gitti, iktidarın yaratmak istediği gündemi küçümsedi... Ekim ayında da Erdoğan’ın hem ekonomiyi ikinci plana itmek hem de yukarıda sıraladığımız olası hedeflere ulaşmak için birinci sınıf anayasayı gündeme getirmesine hazırlıklı olmak gerek. Küçümsemek ya da yok saymak yetmiyor. Ya güçlü bir karşı gündem oluşturmalı ya da iktidarın gündemini bütün yönleriyle ortaya çıkarıp gerçeği anlatacak bir donanıma sahip olmalı... Aksi halde seçim bittikten sonra “Gündemi iyi okuyamadık” demenin bir anlamı yok!",https://www.cumhuriyet.com.tr/yazarlar/mustafa-balbay/birinci-sinif-anayasa-2116027
Mustafa Balbay,12 Eylül 2010’un sonuçları,12 Eylül 2023 Salı,"Bugün 12 Eylül 1980 darbesinin 43. yılı, 12 Eylül 2010 darbe doğuran anayasa değişikliğinin 13. yılı... Birinci 12 Eylül’ün anayasasını hâlâ yaşıyoruz. Üçte biri değişmiş olmasına karşın ruhu hâlâ duruyor. İkinci 12 Eylül sürecinin ise içinden geçiyoruz. 12 Eylül 2010, o dönem adı “Hocaefendi”, “Hizmet hareketi” olan FETÖ ile AKP’nin karşılıklı iktidarlarının zirvesine varışlarının anayasal anlatımıydı. Anayasa paketi hazırlayıp, topluma sempatik gelecek maddeleri öne koyup destek istemek zor değildi: - Sendikal haklar genişleyecek. - Ekonomik ve Sosyal Konsey anayasal olacak. - 12 Eylül 1980 yargılanacak. - Anayasa Mahkemesi’ne bireysel başvuru hakkı getirilecek. - Kişisel verilerin korunması sağlanacak... Bunlar her sağduyulu kişinin “İyi olur” diyeceği maddeler. Asıl hedef olan maddeler ise şunlardı: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Anayasa Mahkemesi’nin üyelik yapısı değişecek. - Hâkimler ve Savcılar Yüksek Kurulu (HSYK) yeniden yapılandırılacak. Bu iki madde yargıyı tümüyle ele geçirmeye yetiyordu. *** Fethullah Gülen, “Keşke mezardakiler kalkıp oy kullansa” diyerek değişikliğe verdiği önemi duyurmuştu. Halkoyuna sunulan değişiklikler yüzde 57.44 evetle kabul gördükten hemen sonra meyvelerini vermeye başladı. Hâkim ve savcıların atamalarından özlük haklarına kadar her şeyini elinde tutan HSYK FETÖ’nün eline geçti. 2011’de de Yargıtay’daki üye sayısı 250’den 387’ye, Danıştay’daki de 95’ten 156’ya çıkarıldı. Eklemelerin çok büyük bölümü FETÖ idi. Yargıda böylesine güçlenen FETÖ, 7 Şubat 2012’de MİT Müsteşarı Hakan Fidan’ı ve 4 MİT görevlisini “PKK’ya bilerek yardım etme” suçlamasıyla “şüpheli” olarak ifadeye çağırınca güç çatışması da su yüzüne çıkmış oldu. Ameliyatını erteleyen Erdoğan hemen MİT yasasını değiştirip Fidan’ı, dolayısıyla kendisini kurtardı. Erdoğan gerçeği saklamadı, “12 Eylül değişlikleri onlara yaramış” dedi, pişmanlığını dile getirdi. FETÖ savcıları, MİT üzerinden Erdoğan’a yüklenmekte ısrar edince Erdoğan; Kasım 2013’te FETÖ’nün önemli gücü dershaneleri kapattı. FETÖ buna 17-25 Aralık 2013’te bakanlar ve Erdoğan’ın oğlu üzerinden rüşvet, yolsuzluk operasyonlarıyla karşılık verdi. Erdoğan hemen hâkimleri, savcıları, polisleri, yasaları değiştirip bunu da göğüsledi. Devlete hâkim olan iki güçten hangisi kazanırsa ötekini yok edecekti. 15 Temmuz 2016 darbe girişimine bu zincirle girildi. *** Seviyeli bir şekilde eleştirmek gerekirse, Kılıçdaroğlu 2012-2015 sürecinde devleti tarumar eden bu çatışmanın Türkiye’nin kaderi olmadığını ortaya koyup 7 Haziran 2015’te yeni bir iktidar gücü olabilirdi. AKP’yi tek başına iktidardan indirdi ama devamını getiremedi. Erdoğan seçim sonuçlarını beğenmedi, 1 Kasım’da yenilemeye karar verdi. 7 Haziran-1 Kasım arası 500’den fazla yurttaşımızın öldüğü kanlı süreçten sonra yeniden tek başına iktidar oldu. O dönemi baştan sona Erdoğan yönetti ve istediğini aldı. O şansı yitiren Kılıçdaroğlu; 14-28 Mayıs’ta daha büyük bir fırsat elde etti. Olmadı. Bu sürecin muhasebesi yapılmadan 2024 yerel seçimleri gündeme oturdu. Bütün hesaplar önümüzdeki seçimlere kadar! Sadece önümüzdeki seçimleri değil, önümüzdeki nesilleri de düşünecek, milletin içinde büyüyüp gelişecek bir yeniden yapılanma hareketi gerekiyor. Millette bu potansiyel var... Siyasette bu enerji ve inanç yok!",https://www.cumhuriyet.com.tr/yazarlar/mustafa-balbay/12-eylul-2010un-sonuclari-2118328
Mustafa Balbay,Faiz enflasyonu!,23 Ağustos 2023 Çarşamba,"Ekonomist Erdoğan yıllarca şöyle dedi: - Faiz sebep, enflasyon sonuç! Faiz adlı alçak, enflasyon canavarının yaratıcısı, besleyicisi, büyütücüsüydü! Bu alçağa haddi bildirildi mi ortada ne enflasyon kalırdı ne hayat pahalılığı! Zaten haramdı da. Bu illetten usul usul kurtulmak ve milleti rahatlatmak gerekiyordu. Öyle ama istediği gibi indiremiyordu faizi. Merkez Bankası’nın ekonomiden anlamaz başkanları ille de “piyasa dengeleri” diyor, “Ekonomi gerçeklerinden kopamayız” diyor, başka bir şey demiyordu. 2018 cumhurbaşkanlığı seçimlerine ramak kala seslendi: “Verin yetkiyi, görün etkiyi... Faizle nasıl uğraşılır, nasıl indirilir bu kardeşiniz göstersin!” Aldı yetkiyi, gördük etkiyi... Emir komuta zinciri içinde hareket eden Merkez Bankası yöneticileri faizleri indirdikçe bir yandan döviz yükseldi bir yandan enflasyon. Ekonomistler, “Biz böyle bir yol bilmiyoruz” dedikçe, hadlerini bildirdi: Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet - Öğreneceksiniz! *** Geçen hafta sonu Merkez Bankası kur korumalı mevduatla (KKM) ilgili bir karar yayımladı. Uzun süredir muhalefetin ve ekonomi çıraklarının, “Bu yoldan dönün, Türkiye’yi batağa götürür” dediği KKM konusunda bir çıkış arayan Mehmet Şimşek yönetimi, adı KKM olmayan ama onun kadar tasarrufçuyu koruyan yöntemler ürettiğini duyurdu. Erdoğan da Tuna kıyılarından dönerken ekonomi yönetiminin başındakilere övgüler düzdü: “Ekonomi kadromuz işinin ehli!” Şimşek ve ekibi bugüne kadar uygulanan ekonomi politikalarını bırakıp “rasyonel” yollara giriyorsa önceki kararları alanlar için ne diyeceğiz? “İşinin ehli”nin zıddı ne? Gözlerimizi kapatacaktık, altı ay sonra açtığımızda her şey pırıl pırıl olacaktı. Gerçekten öyle oldu! Hazine’yi o kadar iyi temizlemişler ki gerçekten pırıl pırıl... Şimdi bu temizleme işinin bedelini milyonlarca kişi ödüyor. Ekonomist Erdoğan dün Müteahhitler Birliği’nin toplantısında bir teşhis daha koydu: “Ekonomik sıkıntılar, iktisadi değil, siyasi oyunların ürünüdür!” Siz dünya siyasetine yön vereceksiniz, içeride dışarıda elinizi tutan olmayacak, bununla övüneceksiniz, sonra çıkıp siyasi oyunlarla ekonomi sıkıntıya girdi diyeceksiniz! Aya dört şeritli yol kadar inandırıcı bir gerekçe! KKM kararını size zorla mı aldırdılar? Zorla aldırdılarsa bundan dönüş adımlarını da mı zorla attırıyorlar? Kur korumalı mevduattan sonra bir de “akıl korumalı mevzuat” çıkarın, her şeyini kaybeden toplum hiç değilse aklını kaybetmesin! Şimdi gündemde faiz enflasyonu var. Oranlardan oran beğen! *** Haftalık “Erdoğan’dan demeçler” yarışması yapılsa bu hafta birinciliği emekliler üzerine söylediği alır. Temmuzda yapılan zamların azlığına ne güzel değindi: “Memurlarımıza zamlar gelirken emeklilere hiçbir şeyin gelmemesi olacak şey değil...” Evet yaaa... Olacak şey değil! Acaba bu zammı kim verdirmedi? Bunda mutlaka CHP’nin parmağı vardır! Bu olmayacak işi kim yaptı? Kim Erdoğan’ı bu kadar derin üzüntülere gark etti? Bereket ki Erdoğan hemen, iki ayda fark etti... Nasıl yapılmaz emeklilere zam? Erdoğan derhal talimat verdi... Sorumlular derhal çalışmaya başladı... Derhal bir taslak hazırlayacaklar... Derhal Erdoğan’ın önüne gelecek... Derhal Erdoğan bunu beğenmeyecek... “Ne bu beee... Emeklime bunu mu layık gördünüz?” diyecek... Derhal yeni bir çalışma yapılacak... Aaa 2023 bitmiş... Hay Allah... Derhal bitirin şu çalışmayı, derhal...",https://www.cumhuriyet.com.tr/yazarlar/mustafa-balbay/faiz-enflasyonu-2111499
Mustafa Balbay,Cumhuriyet bir kadın devrimidir! (09 Eylül 2023),09 Eylül 2023 Cumartesi,"Bugün, 9 Eylül 1922’de emperyalizmin de yenilebileceğini bütün dünyaya gösteren Mustafa Kemal’in ordusunun İzmir’e girdiği gün. Bugün, İzmir’e Türk bayrağının çekilmesiyle birlikte büyük zaferin sevincini yaşayıp “Bitti paşam, başardık” diyenlere Mustafa Kemal’in, “Hayır, şimdi başlıyoruz” dediği gün! Bugün, Kurtuluş Savaşı’nı kadınıyla erkeğiyle hep birlikte veren bir milletin, eşit bir toplum düzeni kurmak için yola çıktığı gün. *** Türkiye Kadın Voleybol Milli Takımı’mızın elde ettiği büyük başarı Cumhuriyetin 100 yılda ne kadar yol aldığının göstergesi. 29 Ekim 2023’te 100. yılını kutlayacağımız Cumhuriyetin bütün devrimleri kadını erkeğin yanına koyan, eşitleyen atılımlardır. Medeni Kanun’dan Öğretim Birliği Yasası’na kadar her adım kadınlarımız için büyük hamleydi, çağı yakalamaktı. Cumhuriyetin ilk yılları, “ilk kadın muhtar”, “ilk kadın pilot”, “ilk kadın avukat”, “ilk kadın milletvekili” diye başlayan anlatımlarla doludur. Atatürk daha 1921’de kadınlara seçme ve seçilme hakkı vermekten yanaydı. 15 Kasım 1921’de bucak ve köylerin yönetimiyle ilgili kanun görüşülürken kadınların da katılma hakkını gündeme getirdi. O dönemin Meclis’indeki baskın görüş buna, “asla” diye tepki verdi. Mustafa Kemal bu hakkı yazmıştı, mutlak olacaktı ama biraz daha vakti vardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Meclis’e izleyici olarak ilk giren kadın 1 Mart 1923’te Mustafa Kemal’in eşi Latife Hanım oldu. O gün Atatürk Meclis’in yeni dönemini açış konuşmasını yapıyordu: “Kapsamlı bir eğitim için önemli merkezlerde çağdaş kitaplıklar, konservatuvarlar, işlikler, müzeler, sergi evleri açmak gerektiği gibi memleketin basımevleriyle de donatılması gerekmektedir...” 11 yıl sonra 5 Aralık 1934’te kadınlarımıza milletvekili seçme ve seçilme hakkı tanıyan anayasa değişikliği kabul edildi. 7 Aralık’ta kadınlar bunu İstanbul’da büyük bir mitingle kutladı. *** Kadın Voleybol Milli Takımı’mız 1920’lerde atılan temellerin üzerine kurulu, bütün dünyadan görünen uygarlık kulemiz oldu. Bu başarı bir bütün. Önce Eczacıbaşı, Vakıfbank gibi kulüplerin, ardından Fenerbahçe’nin bu alana önem vermesi, milli takımı doğurdu. Voleybol Federasyonu başkanları da Ahmet Gülüm’den Mehmet Akif Üstündağ’a kadar başarı için büyük çaba harcadılar. Gençlik ve Spor Bakanlığı’nı da kutluyoruz. Çağdaş uygarlık düzeyini yakalamada genel anlamda yüzde 5’lik bir kaynağımız var. Dünyada okuryazarlığın ölçütü günde bir yayın organının haberlerine bakıp ayda bir kitabevine gitmek. Bu oran bizde yüzde 5. Bizde meydan okuma, bildiğini okuma, canına okuma, hariçten gazel okuma çok var, az da kitap-gazete okuma var! Üç yanımız denizlerle çevrili ama yüzme bilenlerimiz yüzde 5. Yazın deniz kıyısına gidin, boyu aşan yeri insan duvarından fark edersiniz! Düzenli spor yapanlarımızın oranı da yüzde 5! Birisi amaçsız iş yapınca takılıyoruz: “Spor olsun diye mi?” Kadın voleybolcularımızın ruhumuzda bıraktığı tadı bozmayalım. Sözü kaptan Eda Erdem’in, “Ne kadar prim istiyorsunuz” sorusuna verdiği yanıtla noktalayalım: “Atatürk’ün sporcu kızları, ülkesi adına kazandıkları başarıyı pazarlık konusu yapmaz. Ne prim ister ne de özel bir şey. 85 milyona yaşattığımız mutluluk bize yeter.” Teşekkürler Eda... Bu sayı hepimize yeter!",https://www.cumhuriyet.com.tr/yazarlar/mustafa-balbay/cumhuriyet-bir-kadin-devrimidir-2117382
Mustafa Balbay,OVP: IMF’ye arz!,07 Eylül 2023 Perşembe,"Ekonomide 2024-2026 dönemindeki hedefleri ve yapılacakları listeleyen orta vadeli program (OVP) Cumhurbaşkanı Yardımcısı Cevdet Yılmaz tarafından açıklandı, Erdoğan tarafından cilalandı! Öyle bir havaları vardı ki, sanki iktidara dün gelmişler, daha önce yapılan olumsuzlukları kaldırmak için plan yapmışlar. Toplumun yanıt aradığı sorular şunlar: -Enflasyon ne olacak? -Refahımız ne kadar artacak? -İşsizlik bitecek mi? AKP iktidarları döneminde 18. OVP açıklandı. Bunların özellikle enflasyon bölümü hemen hiç tutmadı. Bu kez de 2024’te yüzde 33, 2025’te yüzde 15.2, 2026’da yüzde 8.5 olması hedefleniyor. Çok sık dile getirilen tek haneli enflasyon 2026’da. Her yıl, üç yıl sonra enflasyon tek haneye inecek deniyor! Enflasyon her haneye inim inim inmiş, hâlâ aynı kavı çakıyorlar! *** İktidarın neredeeen nereye geldiğini göstermesi bakımından 2011’de açıkladıkları 2023 hedeflerini aktaralım: Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet -Dünya ekonomisi sıralamasında ilk 10’a girecektik. Şimdi 23. sıradayız. -Kişi başına düşen milli gelir 25 bin dolara çıkacaktı. Şimdi 10 bin doların altına indi. -Enflasyon tek haneye inecekti. Şimdi üç haneye çıktı. -İstanbul dünya finans merkezleri endeksinde ilk 10’da yer alacaktı. Şimdi 64. sırada. -Türkiye’nin dünya ticaret hacmindeki payı 0.8’den 1.5’e çıkacaktı. Şimdi 0.4’e düştü. Bu sözünde duramamaları anımsattıktan sonra OVP’nin rakamlarını sıralasak okurla alay etmiş gibi oluruz! 2026’da, geçmişte 2023 için planladıklarının neredeyse yarısını hedefliyorlar. Dün açıklanan OVP’nin iki hedefi vardı: 1- Yakında gelecek olan IMF heyetine ne kadar gerçekçi ve ciddi olduklarını göstermek. 2- İçeride pozitif hava estirmek. Erdoğan bugün de yerli ve yabancı gazetecilere yönelik OVP toplantısı yapılacağını söyledi. Yabancı gazetecilerin de çağrılması dışarıya güven verme arayışına dayalı olmalı. Sıcak para bulunamıyor, vermiyorlar. Çünkü Türkiye ekonomisine güven azaldı. Körfez ülkeleri sıcak para vermek yerine garanti kâr getirecek şirketler istiyorlar. Erdoğan müjde verdi: Ekimde beş yıllık kalkınma planı açıklayacaklarmış. Kadere bak, 2023 hedeflerini açıkladıkları 2011’de, Devlet Planlama Teşkilatı’nı kapatmışlardı. *** Erdoğan bir müjde daha verdi: 2024 bütçesi şeffaf ve hedeflere uygun bir anlayışla hazırlanıyormuş! Bütçeler ekonomik bir metin olarak görülür ama özünde siyasetin ta kendisidir. Bütçe devletin halktan topladığı vergileri, elde ettiği gelirleri nasıl harcayacağını belgelendirmesi ve sonrasında da nereye harcadığının hesabını vermesidir. Şahsım rejimiyle birlikte bütçenin de ruhu kayboldu. Meclis, Saray’da hazırlanan bütçeyi tümüyle reddetse bile Saray önceki yılın rakamları üzerinde oynayıp istediği gibi plan yapabiliyor. Bütçede her şeye para vardır; bütün mesele öncelik sıralamasıdır; bu da büyük ölçüde siyasi hedeflerin parçası olur. İktidar şu an için sadece “görünüm raporu” yazmak için gelecek olan IMF’nin, “Türkiye’ye para verilebilir, yatırım yapılabilir” demesi için çabalıyor. Bu noktaya bir günde gelmedik. Şahsım rejiminin sonuçlarını yaşıyoruz. Son not: 6 Şubat depremi ortak acımız. Yaralar bir an önce sarılmalı. İktidar krizin faturasını depreme kesip siyaset malzemesi yapmayı da ihmal etmedi!",https://www.cumhuriyet.com.tr/yazarlar/mustafa-balbay/ovp-imfye-arz-2116717
Mustafa Balbay,Erdoğan IMF’ye teslim oldu!,29 Ağustos 2023 Salı,"Merkez Bankası’nın Hazine ve Maliye Bakanı Mehmet Şimşek’in politikalarıyla uyumlu olarak attığı dev faiz adımının özeti şudur: Önümüzdeki dönem daha yoğun şekilde IMF politikaları uygulanacak. Bu durum Türkiye’nin yabancısı olduğu bir tablo değil. Ancak AKP, “IMF’ye teslim olmadık. Artık IMF kapıdan içeri giremez” söylemini vitrine koymaya devam etmek istediği için adı konmamış bir ekonomik darboğazdan çıkış programı uygulanmaya çalışılıyor. Bunun adı IMF programıdır! Bu program özünde AKP’nin daha iktidara geldiği gün uygulamaya başladığı, çokuluslu şirketlerin (ÇUŞ) dayattığı yol haritasıdır! *** AKP’li kardeşlerimizin de kolay anlaması için Özal’dan örnek verelim. Türkiye’nin 8. Cumhurbaşkanı Turgut Özal, 12 Eylül 1980 askeri darbesi öncesinde işbaşında olan Demirel hükümetinin başbakanlık müsteşarı idi. Bu kimliği ile 24 Ocak 1980 ekonomik kararlarının mimarı olarak biliniyor. 24 Ocak Kararları Türk Lirası’nın değerini düşüren, Türkiye’yi çokuluslu şirketlerin pazarı haline getirmeyi öngören, sosyal devleti büyük ölçüde erozyona uğratan kararlardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 12 Eylül darbesi oldu. Darbe yönetimi emekli amiral Bülent Ulusu’nun bir hükümet kurmasını istedi. Ulusu hükümetinin ekonomiden sorumlu başbakan yardımcısı Turgut Özal’dı. Özal, 12 Eylül öncesinde başında olduğu 24 Ocak kararlarını 12 döneminde de uyguladı. 6 Kasım 1983’te genel seçimler yapıldı, parlamento açıldı. Turgut Özal bu kez başbakanı olarak 24 Ocak Kararları’nı uyguladı! Neymiş? Dönemler gelir geçer, ekonomi yönetimi anlayışı ÇUŞ’lar pusulasında devam edermiş. Kabul etmek gerekir ki Erdoğan, Özal’ı da aştı. Özal döneminde toplumsal muhalefet bir doz daha güçlü olduğu için, Özal her şeye karşın Erdoğan’a oranla yarım doz daha Cumhuriyetin ekonomi değerlerine karşı duyarlı olduğu için ÇUŞ’ların tüm istemleri karşılanamadı. AKP daha gelir gelmez Türkiye’nin en büyük ilaç fabrikalarından birini SSK ilaç fabrikasını kapattı. Kâğıt fabrikalarını, Sümerbank fabrikalarını arsa fiyatına satıp, bitirdi. Özelleştirdiği kimi işletmelerin kasasındaki para özelleştirme bedelinden daha fazlaydı! Her şeyi sattılar, satacak bir şey kalmayınca yeni bir arayışa girdiler. Ekonomistler Erdoğan’ın “Bu kardeşiniz burada olduğu sürece faiz düşecek” sözüne anlam veremiyordu. Aynı ekonomistler geçen hafta faizlerin beklenenin üstünde artmasına da anlam veremiyorlar. “Sonuçlarını görelim, o zaman belki anlarız” diyorlar! *** Muhalefete gelelim... Bu tabloya bakıp ekonominin ne kadar kötü olduğunu anlatması yetmez... Erdoğan’a, “Dün öyle diyordun, bugün böyle oldu” demesi yetmez... Halkın ne kadar ezildiğini anlatması yetmez... Muhalefet AKP’nin ruhunu oluşturan, ÇUŞ’lara teslim olan, adı konmamış IMF teslimiyetçiliğine karşı ne öneriyor? Bunu yüksek sesle anlaşılır ve inandırıcı biçimde söylemesi gerekir. Yoksa muhalefetin planı da şu mu? - Benim alternatifim yok. Ben AKP’nin uyguladığı liberal politikaları biraz daha insaflı, biraz daha halkı düşünerek uygulardım!",https://www.cumhuriyet.com.tr/yazarlar/mustafa-balbay/erdogan-imfye-teslim-oldu-2113580
Mustafa Balbay,Umutsuzluğu örgütlemek!,22 Ağustos 2023 Salı,"Çeşme Belediye Başkanı, sevgili kardeşim Ekrem Oran’ın ev sahipliğinde gerçekleştirilen Çeşme Kitap Günleri’nde yurttaşları dinlerken son bir yılın kareleri geçti gözümüzün önünden... Geçen yaz sonu yurttaşlarda büyük bir umutsuzluk, gelecek ve bugün kaygısı vardı. Seçim takvimi açıklanmamıştı. Erdoğan’ın karşısında kimin cumhurbaşkanı adayı olacağı belli değildi. 2022’nin sonlarından itibaren büyük bir “umut patlaması” başladı. 2023’ün mart-nisan aylarında tartışma şuydu: - Yüzde kaçla alırız? “Kıl payı” diyenler gereğinden fazla ihtiyatlı bulunuyordu. Yüzde 60’ın üzerine çıkanlar az değildi. Arşivler ortada, o günlerde biz de bu köşede durumu şöyle değerlendirdik: - Toplum AKP’den çekiliyor. Zira AKP’nin topluma verebileceği bir şey kalmadı. Ancak sakın ola bu, “AKP eriyor eşittir CHP yükseliyor” şeklinde yorumlanmasın. Halk “Eldeki bir daldaki ikiden iyidir” diyebilir! 14-28 Mayıs’tan sonra büyük bir umut yıkımı yaşandı. 29 Mayıs sonrasındaki gelişmeler umut yıkımını artırdı. Ne kadar yüksekten düşerseniz, etkisi o kadar yüksek olur. Yüksek umuttan düşüş de o kadar ağır oldu. Daha ağırı, seçmenin o düşüşten sonraki durumuna müdahale edip gücünü toplamasını sağlayacak bir stratejik yönetim anlayışı devreye girmedi! 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur *** 28 Mayıs’ın üzerinden üç aya yakın zaman geçti. Seçmenin umutsuzluk denizinde dalgalanması sürüyor. Bu dalgalanma tek tek müdahalelerle, toparlama girişimleriyle giderilecek bir durum değil. Sadece yukarıdan aşağıya değil, aşağıdan yukarıya da örgütlenmesi gereken yeni bir heyecana gereksinim var. Bunun hiç de kolay olmadığını ama çok da kaçınılmaz olduğunu Anadolu’nun ve dünyanın pek çok yerinden Çeşme’ye gelenlerle konuşurken bir kez daha gördük. Akkisar’dan gelen bir okur, “Yazılarınızı okuyorum. Hiiiç uğraşma... İçimde umudu ateşleyecek en küçük bir köz bile kalmadı” dedi. Dediğini yaptık, içine umut kırıntısı koymak için uğraşmadık. Onun değerlendirmesinden devam ettik: - Haklısınız... Umut zorla sokulmaz insanın içine. Sence bu umutsuzlukla nasıl yaşayalım? Ne yapalım? Akhisarlı kardeşimiz, zor sorular dinlemekten yana değildi. Sözü şöyle tamamladı: “İçimdeki boşluğu nasıl gidereceğim, onu da bilmiyorum... Çok kaygılıyım!” İçimden “Hah yakaladım” dedim. Sordum: - Çok mu kaygılısın? “Evet!” - Çok sevindim! “Nasıl yani?” - Ya kaygısız olsaydın! Soran gözlerle bakarken iletişimi yakalamıştık. Devam ettim: - Bütün mesele kaygınızın devam etmesi. Kaygısız olmanız en kötüsü. Bu kaygının üzerine kuracağız yeni mücadele hattını... Bizi dinleyen bir yurttaş “pat” diye söze girdi: “Yaaa Mustafa Bey, bir şey kıpırdasa da peşinden gitsek...” Sonra ona katılanlar oldu. Bütün umutsuzlukların ortasında “Bir şey kıpırdar mı” arayışı da vardı! *** Gençlerle de ayaküstü sohbet ettik… Londra’da siyaset bilimi, uluslararası ilişkiler ve felsefe okuyan bir üniversite öğrencisi, gelecek planlamasını Türkiye üzerine kurmayı istediğini ama bunun için hiçbir umut kırıntısı göremediğini söyledi. Yurtdışını tercih eden gençleri Türkiye’nin geleceğine katmakla ilgili düşüncelerimizi bir başka yazıya bırakalım. Lise üçüncü sınıf öğrencisi bir genç ise beklemediğim bir soru sordu: -Bizim kuşaklar ülkemiz için nasıl bir hedefe sahip olmalı? Soruyu yanıtlamak için eğitim sisteminden mi başlamalı, kuşaklar arası kopukluktan mı, yoksa gençliğin ülkesiyle bağlarına mı girmeli… Aklımızdan bunlar geçerken, genç kesik kesik konuşmaya devam ediyordu: -Başımızı derde sokmayacak bir hedeften söz ediyorum… Tablo en baştan başlamayı gerektiriyor: Umutsuzluğu ve hedefsizliği örgütlemek!",https://www.cumhuriyet.com.tr/yazarlar/mustafa-balbay/umutsuzlugu-orgutlemek-2111147
Mustafa Balbay,Zalim Sisi’den âlim Sisi’ye!,13 Eylül 2023 Çarşamba,"Ülke gündeminin iki temel konusu, ekonomi ve dış politikada AKP’nin dünü ile bugünü arasında 180 derece farkın su yüzüne çıktığı günlerdeyiz. Dış politikadan başlayalım... 2010’lu yıllar boyunca Mısır’la ilişkilerimiz Türkiye-Mısır düzeyinden çok AKPMısır denklemine sokuldu. Mısır’da 1 Temmuz 2012’de cumhurbaşkanlığı koltuğuna oturan Müslüman Kardeşler destekli Mursi üç ay sonra Ankara’ya geldi. Resmi ziyaret için değil, AKP kongresinde konuşmak için! İlişkiler öylesine derin başladı. Bir yıl sonra Mursi, kendi atadığı Genelkurmay Başkanı Abdülfettah es-Sisi’nin başında olduğu darbe ile devrildi. Sisi, cumhurbaşkanı oldu. Türkiye ile affedersiniz AKP ile ilişkiler de tuz buz oldu. 2013’te darbeyle gelen Sisi, 2014’teki cumhurbaşkanlığı seçimlerinden yüzde 97 oy alarak galip çıktı. Arap dünyası tipi demokrasi. Bütün dünya bu “gerçeğe” dayalı siyaset üretirken Erdoğan, Sisi’ye şu “iltifatlarla” seslendi: - Katil... Tiran... Zalim... Erdoğan’a o ara sordular: - Bir gün Sisi ile görüşmek durumunda kalırsanız ne olur? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yanıtı şu oldu: - Asla kabul etmem. Şaka yapıyorsunuz herhalde... Kendimi inkâr etmiş olurum! *** O Erdoğan gitti, Hindistan’daki G-20 zirvesinde Sisi ile el sıkışıp poz veren, daha ötesi Sisi’yi Türkiye’ye davet eden Erdoğan geldi. Erdoğan uçakta gazetecileriyle durumu değerlendirirken “Uluslararası ilişkilerde küslük olmaz. Mısır’la yeni şartlarda ilişkilerimizi geliştireceğiz” dedi. Erdoğan’ın Sisi’ye hakaretler yağdırıp Rabia işareti yaptığı günlerde, “Darbeye karşı olmak ayrı, ülkeler arası ilişkiler ayrı. Darbeye biz de karşıyız. Ancak Mısır, Arap dünyasının ağabeyi. İlişkileri korumak gerekir” diyenlere de hakaretler yağdırmıştı. İşte o günlerde Mısır, Yunanistan ve Güney Kıbrıs Rum Kesimi ile iyi ilişkilere yöneldi. Bu ilişkiler kurumsallaştı, üç ülke Doğu Akdeniz Gaz Forumu’nun çekirdeğini kurdu. Onlara İsrail, Lübnan, Filistin ve çokuluslu şirketler de katıldı. Bu süreçte Mısır, Türkiye’nin Kahire büyükelçisini “istenmeyen adam” ilan etti. 15 Temmuz darbe girişiminin destekleyicisi de Mısır ilan edildi. Bugün ise Erdoğan-Sisi el sıkıştı; hedef, Mısır-Türkiye işbirliği ile Doğu Akdeniz’de güven ve istikrar! Neredeeen nereye? Bu söz en çok buraya yakıştı. *** Benzer durum ekonomide de yaşanıyor. Maliye Bakanı Mehmet Şimşek, orta vadeli program (OVP) açıklandıktan sonra ekranlara çıktı, bundan böyle akılcı politikalara devam edileceğini söyledi. Kur korumalı mevduatı anımsatılıp önceki politikalar sorulduğunda şu yanıtı verdi: - Ben o ayrıntılara girmem! Batı’dan gelen haberler ise şu yönde: - Türkiye’de son oluşan ekonomi yönetimi öncekilere oranla daha fazla güven veriyor. Belirsizlik biraz daha azaldı. Sanki Şimşek’ten önce başka bir hükümete vardı. Yenisi geldi, önceki yanlış politikaları bıraktı ve aklın yoluna girdi. Kötü yönetim nedeniyle Türkiye’nin kredi notunu düşüren uluslararası kuruluşlar da o zaman “Türkiye’ye husumet besleyen dış güçler”di, şimdi notlar biraz kıpırdayınca, “Dünya bizi takdir ediyor” oldu! AKP’nin en çok takdir ettiğimiz sloganı şu: Yaparsam ben yaparım! Gerçekten öyle; ne yaparsa o yapar. Bozar, düzeltir, bir daha bozar, atar, tutar... Hepsi ilkeli politika olur!",https://www.cumhuriyet.com.tr/yazarlar/mustafa-balbay/zalim-sisiden-alim-sisiye-2118697
Mustafa Balbay,Siyasal ısınma!,30 Ağustos 2023 Çarşamba,"Sonbaharda siyaset yelpazesinin yeni renk tonlarıyla örüleceğine ilişkin ipuçları dikkat çekiyor. Hem partilerin kendi içinde hem ittifak kanatları arasında yeniden şekillenmeler olacak. Tablo, 2024 yerel seçimlerinin, 2023’ün rövanşı değil, 2024-2028 sürecinin ilk halkası olacağını gösteriyor. Ağustos başında konuştuklarımızla ağustos sonunda konuştuklarımızın büyük ölçüde değiştiği dikkate alınırsa ekimde daha farklı şeylerin gündeme geleceğini söyleyebiliriz. AKP’nin 7 Ekim’deki 7. olağan kongresinde kadrolarını neredeyse yüzde 80’e varan oranda değiştireceği konuşuluyor. Hükümetteki 28 Mayıs sonrası yaşanan ciddi değişiklik partiye de yansıyacak. Bu elbette önemli ama her şeye tek kişinin karar verdiği “şahsım” rejiminde görüntüyü kurtarmaktan başka bir şey değil. AKP’deki derin kulislerde Erdoğan’ın partide kendisinden sonrası için de kafa yorduğu konuşuluyor. Tercihin daha çok aile çevresinden olacağı yönünde söylentiler var. Teknolojinin sadece festivali olmaz, siyaseti de olur! *** CHP’de ana gündem, partinin içi! “CHP’nin evi camdandır” demekle yetinelim! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlçe kongrelerindeki hava genel merkezin ağırlığını gösteriyor. İstanbul’dan sonra İzmir’de de mevcut il başkanının yeni ilçe başkanlarıyla Kılıçdaroğlu’nu ziyaret etmesine fazla anlam yüklememek gerekir. Yeni seçilen bir ilçe başkanı, partinin genel başkanını elbette ziyaret edecektir. Ancak bunun gerisinde yaşanan listeleme bize göre tehlikeli bir boyuta gidiyor. İstanbul’daki delege yarışının başa baş olduğu, son üç ilçe kongresinin sonucu etkileyeceği haberlerini sütuna yatırınca ortaya şu çıkar: Partililerin birbirini çok yıpratacağı bir il kongresi süreci! Bu yıpratmaya son vermek Kılıçdaroğlu’nun elinde. CHP’de ekim ayı net değil. Nasıl ki 14 Mayıs seçimleri için partinin tüm organları Kılıçdaroğlu’nu tek yetkili kıldıysa kurultay süreci için de aynı yetkilendirmenin fiilen yaşanmakta olduğu görülüyor. Mevcut MYK, geçiş sürecini sağlıklı tamamlamak içindi. Kılıçdaroğlu bunu ikili görüşmelerinde de vurguluyor. Ekim ayı net değil derken olağan kurultay sürecinin ne kadar olağan işleyeceği tam belli değil, bütün mesele bu. Bu belirsizlik genel merkez dışındaki siyaset merkezlerinde tartışma konusu. Tartışma dışa yansıyabilir! Kılıçdaroğlu, yerel seçimlerde aday belirleme gücünü parti içindeki gücünün kaynağı olarak etkili biçimde kullanacak. Ancak Kılıçdaroğlu’nun sadece bu konulara değil, 28 Mayıs sonrası yükselen, kemikleşmeye başlayan umutsuzluk dalgasına ayrıca kafa yorması gerekli. *** İYİ Parti’nin çizeceği rota, genel başkan Meral Akşener’in moral gücüne ve öfke kontrolüne bağlı. 26 Ağustos konuşması için “Ne çektiniz be Meral Hanım” başlıklı bir yazı kaleme almak istedik ama ekonomi gündemi öne geçti. Akşener’in 26 Ağustos’ta önemli bir açıklama yapacağı haberi çıkınca ilk değerlendirmemiz şu olmuştu: Demek ki Akşener, Atatürkçü bir zemine oynamak istiyor! Konuşmasında yer yer bunun izleri vardı. Belki de parti içinde şu görüş öne çıktı: CHP, sağ seçmenden oy almak için hem sağ partilere elini fazla uzattı hem sağ seçmenin sempatisini kazanmayı önceledi. Boşalttığı alanın bir kısmını alabiliriz! Bunun da şaşılacak bir yanı yok. Siyaset boşluk tanımaz!",https://www.cumhuriyet.com.tr/yazarlar/mustafa-balbay/siyasal-isinma-2113990
Mustafa Balbay,Enflasyon enflasyonu!,06 Eylül 2023 Çarşamba,"Bunu da gördük... TÜİK’in ağustos ayı enflasyonu ilk kez ENAG’ınkini geçti! TÜİK, ağustos ayı tüketici enflasyonunu yüzde 9.09 açıkladı. ENAG yüzde 8.59 dedi. İstanbul Ticaret Odası’nın (İTO) enflasyonu ise yüzde 8.80! Ne güzel alışmıştık; TÜİK’in yalan söylediğini düşünüyorduk. Üstüne bir miktar koyup gerçeğe ulaşmaya çalışıyorduk. İktidar emekliye, çalışana ne kadar zam vermeyi tasarlıyorsa enflasyon ona göre hesaplanıyordu. Haziran 2021’den beri Bağımsız Enflasyon Araştırma Grubu (ENAG) var. Prof. Veysel Ulusoy’un yöneticiliğinde kolları sıvayan bir grup ekonomist, bilim insanı, “Borsayı, faizi izliyoruz, hesaplıyoruz da niçin enflasyonu hesaplamıyoruz” deyip kurumsal bir kimlik oluşturarak milletin imdadına yetişti. İki yıldır TÜİK’in rakamlarını resmi, ENAG’ınkileri gerçek olarak değerlendiriyoruz! *** Şimdi kafamız karıştı. TÜİK’e göre enflasyon yüzde 9’a çıktıysa ENAG yüzde 15’lerdedir diye düşünürken tersi oldu. Yoksa iktidar ENAG’ı satın mı almıştı? Olur ya! İktidara göre her şeyin bir fiyatı var! Baktık, öyle bir şey yok. Otobid ile ücretsiz ekspertiz Otobid Fiyatı Gör Aylık rakamdan sonra yıllığa baktık. Aaa ne görelim? TÜİK’e göre yıllık enflasyon yüzde 58.94, ENAG’a göre yüzde 128! Oldu mu şimdi? Bu ne aylık yükseliş, bu ne yıllık gerileyiş! Acaba TÜİK, enflasyonu belirlemek üzere seçtiği ürünleri mi değiştirmişti? Hemen enflasyon sepetine bakıp öğrenebilirdik ama mümkün değil. Haziran 2022’den beri TÜİK, enflasyonu hesaplamak için baz aldığı listeyi açıklamıyor. Devrimci İşçi Sendikaları Konfederasyonu (DİSK), bunu kabul edilemez bulup TÜİK’e yazılı başvuru yapmıştı. TÜİK, “Vermem” dedi. DİSK mahkemeye gitti. Ankara 6. İdare Mahkemesi, TÜİK’in “Vermem” kararını kaldırdı, “Öyle şey olmaz” dedi. DİSK, TÜİK’e gitti, “Bak, mahkeme ver diyor. Şu enflasyonu belirlediğin listeyi ver” dedi. TÜİK, “Mahkemeden büyük yerler var” edasıyla kapalı tutumunu sürdürdü. Haziran 2022’ye dek 400 maddelik bir liste olduğunu, bunlardaki artışın ortalamasından enflasyon rakamının ortaya çıktığını biliyorduk. Örneğin o ürünlerden biri dinamit lokumuydu. Temel tüketim maddelerinden biri. Yazı aramızda ben sabahları kahvaltıda hep bulundururum! Lokum gibisi var mı? *** İşin kara mizah kısmı bir yana; bir istatistik kurumunun ortaya koyduğu bir rakamı neye dayandırdığını açıklamaması istatistik bilimine hayli büyük bir katkı olsa gerek. Önceki ay aldığımız bir kulis bilgisini okurla paylaşmıştık. Maliye Bakanı Mehmet Şimşek, TÜİK başkanını arayıp rakamların gerçeği yansıtması gerektiğini, aksi halde akılcı bir krizden çıkış programı yapılamayacağını söylemişti. Bu kulis bilgisinin gerçeği yansıtmadığı iddia edilmişti ama anlıyoruz ki TÜİK, bir nebze gerçeği açıklama yoluna girmiş. Enflasyon rakamları çalışana, emekliye verilecek maaş artışlarını da belirliyor. Son 10 yılda emeklilerin gayri safi yurtiçi hasıladan aldığı pay yüzde 3.5’ten yüzde 2.5’e geriledi. Çünkü “Emekliyi enflasyona ezdirmiyoruz, kaç çıkarsa o oranda zam yapıyoruz” deyip TÜİK enflasyonu üzerinden hesap yapıyorlar. Aylığı düzelten TÜİK yıllığı da düzeltirse maaş zammının yüzde 100’ün üzerinde olması gerekir! 100’ün altına inmek 100’süzlük olur!",https://www.cumhuriyet.com.tr/yazarlar/mustafa-balbay/enflasyon-enflasyonu-2116331
Mustafa Balbay,"Taban, 28 Mayıs’tan daha üzgün!",25 Temmuz 2023 Salı,"CHP Genel Merkezi hafta sonunu iki önemli toplantıyla geçirdi. Cumartesi belediye başkanları, pazar parti meclisi (PM) toplantısından bir ufuk çıkmadı. “Söylem” değil, “söylenme” havasının hâkim olduğu anlaşılıyor. Lü’zoom’lu mu lü’zoom’suz mu olduğu hâlâ tartışılmakta olan toplantı gölgesindeki buluşmalardan sonuç yerine belirsizlik çıkması bizi şaşırtmadı ama ürküttü! Şunları sordurdu: -CHP’nin 2024’e giderken bu kadar çok zamanı var mı? -CHP krizleri çürüterek mi çözerek mi aşmak istiyor? -29 Ekim’e 3 ay kaldı, Cumhuriyetin 100. yılı CHP gündemine ne zaman gelecek? PM’de görevden alınan il ve ilçe başkanlarının iadesi için yapılan oylamada da Kılıçdaroğlu’nun yüzde 48 civarında oy aldığı anlaşılıyor. Bu durumda sorun yok! *** Cumartesi günü Işık Kansu ile birlikte Marmaris 3. Kitap Günleri’ndeydik. Toplumun her kesiminden insanla karşılaştık. Diyarbakır’dan inşaat işi için gelenler, ezelden beri burada ev tutup sülale boyu tatil yapanlar, turizmciler, iş insanları, öğrenciler... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Büyük çoğunluğun ortak paydası 14-28 Mayıs’ta Kılıçdaroğlu’na oy vermekti. Herkesin 28 Mayıs gecesinden başlayarak yaşadığı umutsuzluğa dair anıları vardı. Pek çoğu, “Bu kez oldu” demiş, çevresiyle bahse girmiş. Kimileri de kazanmaya değil, yüzde kaçla kazanmaya dair oranları yarıştırmış. O günkü hayal kırıklığının yerini birbiriyle çelişen farklı duyguların aldığı dikkati çekiyor. En acısı şimdiden, “Yerel seçim de gitti” cümlelerinin çok rahat kurulmaya başlanması. Daha önceki yazılarımızda da vurgulamıştık, “seçmenlikten istifa” diye tanımlayabileceğimiz bir davranış sürüyor. CHP Genel Merkezi bunu küçümseyebilir, “Seçime doğru herkes düşünür taşınır mutlaka oyunu kullanır” diye düşünebilir. Ancak dünyadaki örneklerinde de uzun süren otoriter yönetimlerde seçmen bir aşamadan sonra değişim umudunu yitiriyor, mevcuda alışma havasına giriyor. Uçaklarda, “Kabin basıcında bir değişiklik olursa” diye başlayan anons şöyle devam eder: “Çocuklu yolcularımızın önce kendi gaz maskesini sonra çocuğunun gaz maskesini takması...” Çünkü siz sağlıklı değilseniz çocuğunuza da faydanız yoktur. Benzetmede hata olmaz: CHP sağlıklı değilse ülkeye de sağlıklı bakamaz, sağlıklı çözüm üretemez. *** CHP’nin bir an önce bu kaotik ortamdan çıkması gerekiyor. Uzun süren krizlerin haklı tarafı yoktur. CHP’nin 29 Mayıs’tan itibaren en geç 3 gün içinde seçim sonuçlarını hangi yol ve yöntemle değerlendireceğini, 2024’e nasıl yürüyeceğini netleştirmesi gerekirdi. Oysa PM’deki konuşmasından anlıyoruz ki Kemal Bey’in ilk 3 günü daha farklı geçmiş! Elbette o da çok insani ama liderlik, oy aldığınız 25 milyonu saatler içinde umutsuzluk girdabından çıkarıp geleceğe yöneltme sanatıdır! CHP Gençlik Kolları’ndan gelen Marmaris Belediye Başkanı Mehmet Oktay Ankara toplantısından sonra gece yarısı ziyaretimize geldi. “İç sorunları bitirip bir an önce seçime odaklanmaktan başka seçeneğimiz yok” diyordu. Herkesin beklentisi bu! En iyi dinlenme şekli, farklı şeyler yaparak yorulmaktır! Bu bağlamda yazılara kısa bir süre ara vermek için izin rica ediyorum. Ağustos başında görüşmek üzere...",https://www.cumhuriyet.com.tr/yazarlar/mustafa-balbay/taban-28-mayistan-daha-uzgun-2102230
Mustafa Balbay,Barış’a,17 Ağustos 2023 Perşembe,"Mücadelede yine mektupla haberleşmek varmış! Elbette şaşırtıcı bir durum değil. Öyle anlaşılıyor ki bu devran sürdükçe bazen hapse girmeyeceksin! Bugün hapisteki üçüncü günün. Hapiste günler geçmek bilmez ama aylar çabuk biter. Ne yaman çelişki. Zamanın insana oyunu işte. Hapiste insan sabahları, “Bir gün daha başlıyor” demez, “Bir gün daha bitiyor” der. Sana, “Bu günler de geçecek” demiyorum. “Bu günleri de aşacağız. Durmak yok, mücadeleye devam” diyorum... Seni hangi hu-kukla yeniden hapse attıklarını da sorgulamıyorum. Her şey, herkesin gözü önünde, tabii bakmasını bilene! *** Önceki gün sen, gülümseyerek, bakışlarını derinleştirerek Silivri’den içeri girmeye hazırlanırken 19 aylık ilk tutukluluğunun son 6 ayında birlikte olduğumuz günler geldi gözümün önüne... Son 20’li yaşları bitiriyordun ben de 40’lı... Otobid ile ücretsiz ekspertiz Otobid Fiyatı Gör İki 10’luk geçti, hukuk devleti boyumuz bir arpa boyunu bile geçmedi. Bunları kesinlikle karamsarlık duygularıyla yazmıyorum. Tam tersine, bu ortamda bizler için en büyük lüks, karamsarlık olur. O kadar da lüksümüz yok! Anımsarsın... Koğuşta ürettiğimiz ortak yaşam alanında akşamları her konuyu konuşurduk. Mahkeme Başkanı Hasan Hüseyin Özese’nin kimi uygulamalarını artık gülümseyerek paylaşırdık. Yasaya göre ağır cezada yargılanan bir sanık, duruşmaya tanık getirmişse mutlaka dinlemek gerekir. Özese tanığı dinlemeyeceklerini söyledi. Yasayı anımsatınca aynen şu yanıtı vermişti: “O yasa maddesini biz de biliyoruz. Uygulamama kararı aldık!” O Özese devran döndü, adil yargılamayı ihlalden FETÖ üyeliğine kadar pek çok nedenle tutuklanıp yargılandı. Geçtiğimiz günlerde serbest bırakıldı. O serbest, sen tutuklanıyorsun. O çıkarken sen giriyorsun. Yine anımsayacaksın, intikamcı olmadığımızı her fırsatta paylaşırdık. Ama kamuoyu vicdanında da mahkûm olmuş suçlardan yargılananlar serbest, sen yazında adını geçirmediğin kişiye hakaretten tutuklusun! *** Sevgili Barış, Hani Neyzen’in bir sözü var; selam verdim almadı, rüşvet değildir deyü! Bu söz seni içeri atan egemenlere yakışır. Sana da şöylesi yakışır: Selam verdim almadı, haber değildir deyü! Sen böyle bir gazetecisin... Eminim anımsayacaksın, bir gün sana AKP iktidarının ilk yıllarında yaşananlardan söz ediyordum. 2002-2006 arasındaki AKP’nin hem kendini kabul ettirme hem de devlete tam yerleşince neler yapacağını hissettirme günlerinden... Anlattım, anlattım, sen dikkatle dinlerken birden söze girdin: - Mustafa abi, dayanamayacağım... Bunlar tam yazılacak şeyler, izin ver yazayım... O günden sonra sohbetimizin anılar bölümü sık sık, “tam yazmalık” diye başlardı. Hapisteki o, yakın gelecekte ne olacağı belirsiz, FETÖ-AKP kavgasının en ateşli olduğu günlerde bile aklın fikrin yazmakta, ayrıntıdan kulis çıkarmaktaydı. Hele o Zaman gazetesini okuma şeklin... Yazarların satır aralarında söylediklerini birleştirir, FETÖ-AKP kavgasının perde gerisinde yaşananları gün ışığına çıkarırdın... Yine bir koğuşta üretme dönemi başlıyor senin için... Uzun sürmemesini diliyorum. Tarih seni demirden kalem, betondan kâğıt üreten gazeteci diye yazacak. Parmağındaki nasırı öp benim için. Sabahattin Ali haykırmış da Sinop Cezaevi’nden gökyüzüne doğru: “Mapus yata yata biter...” Bu sözü sana çevirelim: Mapus yaza yaza biter... Aldırma Barış aldırma!",https://www.cumhuriyet.com.tr/yazarlar/mustafa-balbay/barisa-2109418
Mustafa Balbay,100. yılda AKP’nin 22. yılı!,19 Ağustos 2023 Cumartesi,"14 Ağustos 2001’de kurulan AKP, 22. yaşını kutluyor. Cumhuriyet tarihimizin beşte biri AKP iktidarında geçti. Büyük kutlamayı 24 Ağustos’ta yapacaklar. O gün partisinin il başkanlarını ve bütün organlarını toplayacak olan Erdoğan, akşam da ATO Congresium’da tüm partililere seslenecek. Sonuçta partiyi kurduktan 15 ay sonra tek başına iktidara taşımak, bunu 21 yıl boyunca sürdürmek başarıdır. 21 yıla neler sığdığına, Türkiye’nin genel kalkınmışlık düzeyine bakınca aynı şeyi söylemek mümkün değil. Türkiye kaç yıl geriye gitti tartışması bir yana, yönünü kaybetti. Artık iktidarın tek hedefi var: iktidarda kalmak! Ne Türkiye’yi bir ufka taşımak ne toplumsal gelişimle ilgili çabalara girmek! Varsa yoksa iktidarını sürdürmek! *** Kısa bir ufuk turu yapalım... 3 Kasım 2002’de iktidara gelirken devletin tüm organlarına ve topluma mal ettikleri bir hedef vardı: AB’ye tam üyelik! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2007’ye kadar bu hedefi tek şey için kullandılar: içte ve dışta meşruiyet! Bugün AB’ye tam üyelikten eser kalmadığı gibi AB, bu ihtimalin bile gündemden çıkarılmasını istiyor! 3 Kasım 2002’de iktidara gelirken ekonomide çıtayı şuraya koydular: Dünyanın ilk 10 ülkesi arasına girmek! Ekonomiyi 2001 krizinin izleri arasında 21. sıradan almışlardı. 2009’a kadar Kemal Derviş dönemi politikalarının da etkisiyle ortalamanın bir doz üzerinde kalkınma oldu. 17. sıraya kadar getirdiler. Bugünkü yerimiz 23. sıra! 2001 krizi sonrasındaki tablodan bile gerideyiz. Üstelik Cumhuriyetin bütün birikimlerini sattıktan sonra! 3 Kasım 2002’de iktidara geldiklerinde enflasyon hedefini şöyle koydular: Önce tek haneye indireceğiz, sonra sıfırlayacağız! Şimdi enflasyon her haneye 3 haneli rakamlarla indi! “Sıfırlama”nın da “sı”sı gitti, “fırlama”sı kaldı! 3 Kasım 2002’de iktidara gelirken 3 Y’yi ortadan kaldıracağız dediler: yolsuzluk, yoksulluk, yasaklar! Geldiklerinde ilk işleri Kamu İhale Yasası ile oynayıp ihaleleri istediklerine verme zemini yaratmak oldu. Yolsuzluk kalktı; çünkü artık her şey “yasal”! Yoksulluğu da kaldırıp bütün tabana yaydılar. Türkiye’nin dörtte biri yardıma muhtaç hale getirildi. Yoksul bırak yardıma muhtaç hale getir. Yardım et, kendine muhtaç hale getir! Artık nelerin yasak olduğunu değil, nelerin yasak olmadığını sıralamak daha kolay. *** Bu tablonun gölgesinde 24 Ağustos’ta kürsüye çıkacak olan Erdoğan, muhalefete çatacak, sorunları da yakınca aşacağız diyecek! AKP’nin 24 Ağustos’taki sloganı şu olacakmış: “Biz henüz 22 yaşındayız!” Çok yaratıcı! Demek ki elde var, “Biz daha çok küçüğüz”! Cumhuriyetin 100. yılının son derece sönük başladığı bir Türkiye’de, memleketi yukarıda sıraladığımız hale getiren AKP, 22. yılını görkemli kutlamaya hazırlanıyor! 100. yılı 10. Yıl Nutku’na yakışır bir Türkiye’de kutlamayı çok istedik. Olmadı... Şimdi bütün Cumhuriyetçilerin bundan daha çok istemesi gereken bir durum var: Gençlerin umudunu bu ülkede arayacağı, tüm kesimlerin heyecanla katılacağı yeni bir gelecek inşa etmek. Bazı özlemler vardır ki onun için mücadele etmek, ona ulaşmak kadar güzeldir!",https://www.cumhuriyet.com.tr/yazarlar/mustafa-balbay/100-yilda-akpnin-22-yili-2110171
Mustafa Balbay,Şimşek’le takvim pazarlığı!,16 Ağustos 2023 Çarşamba,"İktidar, genel seçimlerde ekonomideki sorunların ikinci plana itilmesini sağladı. Aynı başarıyı yerel seçimlerde gösterebilecek mi? Bu kez daha zor görünüyor! Her ne kadar toplumsal bellek üç ayla sınırlı olsa da genel seçimden önceki tüketici fiyatlarıyla sonraki fiyatlar karşılaştırıldığında “fakirleşme” unutulacak gibi değil! Bu fakirleşmeden öte soygun! Memur ve memur emeklilerine 2024-2025’te verilecek maaş zammıyla ilgili ilk teklife bakınca insan sormadan edemiyor: Bu zam yıllık mı, aylık mı? Neredeyse aylık enflasyon kadar yıllık maaş zammı öneriliyor! *** Ekonomide kriz kadar önemli olan hatta daha önemli olan sorun şu: Krizden çıkış yolu net değil! 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur Türkiye geçtiğimiz dönemlerde de benzer krizler yaşadı. Öyle ya da böyle bir program hazırlandı. Oysa bugün Maliye Bakanı Mehmet Şimşek ve ekibi ile Saray arasında ciddi görüş farklılıkları var. Saray diyor, yerel seçimi kazanmak şart! Şimşek diyor, kemer sıkmak elimdeki tek kart! Daha önce Şimşek’in sağlıklı veri almak için yaşadığı zorlukları dile getirmiştik. Şimdi de ciddi bir krizden çıkış takvimi çatışması var. Erdoğan’ın planı ana hatlarıyla şöyle: 2023 sonuna kadar halkı inim inim inletecek her türlü adıma izin vermek. 2024 başından itibaren üç ay kesenin ağzını açabildiği kadar açmak. Yerel seçime bir nebze nefes almış bir seçmenle gitmek. 2024 Nisan ayından sonra yeniden halka yüklenmek! Yerel seçimi kazandım diye ortalığı inlet... Seçimden sonra milleti inim inim inlet! Şimşek, Erdoğan’ın bu politikasına başta şiddetle karşı çıkıyordu. 2024 Mayıs ayından önce bir rahatlamanın mümkün olmadığını söylüyordu. Erdoğan’ın ikna gücünü kullandığı, şöyle bir yol haritası üzerinde durulduğu konuşuluyor: 2024 başında seçim ekonomisi... 2024 Mayıs’ından itibaren iki yıl hiçbir şekilde Şimşek’e müdahale edilmemesi. Türkiye gibi bir ülkede bu kadar uzun erimli planların tutması çok zor. Ancak ekonominin içinde bulunduğu çıkmazdan kısa sürede kurtarılması da bir o kadar zor. Erdoğan, enflasyonun kısa sürede tek haneye ineceğini söylüyor ama Merkez Bankası Başkanı Hafize Gaye Erkan’ın verdiği tüm rakamlar iki haneli! *** Dünkü yazımızın başlığı “Kararlı umutsuzlar”dı. Bir okur, bu umutsuzluğun AKP’ye oy veren seçmende de olduğunu anımsatıp şöyle dedi: “Bunun mantıklı bir açıklaması zor ama mahallemizde AKP’ye oy veren seçmende de büyük bir umutsuzluk var. Başka bir partiye güvenmiyorlar. İnanın güven duvarı aşılsa onlar da oylarını değiştirecek. Bütün mesele güvenmek!” Bizim de genel değerlendirmemiz o ki AKP’nin çekirdek oyunun çevresinde bunun iki katı tercihini değiştirecek seçmen var. Bunu en iyi bilen Erdoğan olduğu için tabanına sürekli, “Ekonomik sıkıntı var ama çözersem yine ben çözerim. Benden başkası çözemez” mesajı veriyor.",https://www.cumhuriyet.com.tr/yazarlar/mustafa-balbay/simsekle-takvim-pazarligi-2109048
Mustafa Balbay,Kararlı umutsuzlar!,15 Ağustos 2023 Salı,"Tarih bilimi için yapılan bir tanım vardır: Tarihte aradığınız her şeyi bulursunuz: savaş, barış, düşmanlık, kardeşlik... Bütün mesele ne aradığınıza bağlı! Benzer durum, bir bütün olarak bakıldığında toplumlar için de geçerli. Umut, çöküntü, karamsarlık, heyecan... Ne ararsanız bulabilirsiniz. Örneğin bugün yüzde 90’lık iktidar, yüzde 10’luk muhalefet medyasına bakıldığında ortaya 180 derece zıt bir tablo çıkıyor. Gerçek o ki her enflasyon döneminde olduğu gibi bugün de gelir uçurumu giderek derinleşiyor. Tüm Türkiye’nin soyulmasından kaynaklanan genel yoksulluğun üstüne bir de eşitsizliğin artması eklendi. Böylesi dönemler iktidar alternatifinin öne çıktığı, giderek daha fazla prim yaptığı dönemlerdir. Türkiye’de iktidarın en önemli icraatı “seçeneğini zayıflatmak” olduğu için, muhalefet de bunu dikkate alarak siyaset üretmediği için toplumda daha karamsar bir iklim yerleşiyor. *** Cumartesi akşamı Kuşadası Belediyesi’nin şemsiyesi altında düzenlenen Kuşadası Kitap Fuarı’ndaydık. Sahillerdeki kitap fuarlarında gün, saat 20.00’de başlıyor. Gece yarısına dek devam ediyor. Ağırlıklı olarak yurttaşta şu duyguyu hâkim gördük: Kararlı bir umutsuzluk! İnsanlar, bu aşamadan sonra iktidar değişiminin daha zor olacağını, bu iktidarın da her şeyi daha kötüye götüreceğini söylüyor. Elbette seçim takvimi başladığında bu hava büyük oranda dağılır. Seçmen mutlaka bir tarafa meyleder. Ancak bugünlerden başlayan tortu da gelecekteki kararda iz bırakır. Kimi yurttaşlar parti yöneticilerinin, “Seçimler yaklaşırken seçmen yumuşar” sözüne yanıt verircesine şöyle diyorlar: “Bu kez kararım kesin...” Devamında da o kesin kararlılığın ne olduğunu söylüyorlar. Bu, yönetim değişikliğinden zihniyet değişikliğine kadar geniş bir yelpazeyi içeriyor. En çok da umut üretme duygusu zedelenmiş. “Kararlı umutsuzluk” dediğimiz de bu! Yeri geldikçe vurguluyoruz: en büyük felaket, kayıtsızlık, her şeyi oluruna bırakmak. En azından muhatap olduğumuz insanlarda bu yok. Bunun yerine, “Artık düzelmez” kaygısı ve umutsuzluğu var! Bizim her şeye karşın yeni bir umut üretmenin kaçınılmazlığını vurgulamamıza neredeyse hayretle bakanlar oldu. O zaman biraz derinden girdik konuya: “Arkadaş biz yerine göre demirden ve betondan umut ürettik, insandan mı üretemeyeceğiz!” Kimi okurlar orada tanışıp benim önümde umutsuzluk üzerine beyin fırtınasına tutuştular! Düşünce yelpazesinin en geniş olduğu konu CHP lideri. Kılıçdaroğlu için yelpazenin iki ucu şöyle: 1- Bu kadar dürüst ve iyi niyetli bir insandan ne istiyorlar! 2- Sonuç ortada... Değişim için daha ne bekliyor! Başlıca beklenti elbette CHP’den. En başarısız durum bile iyi yönetilerek umut koşusuna çevrilebilir. CHP’de bu yapılmadığı için taban eğik düzlemde dalgalanıyor. *** Kuşadası, çevresiyle birlikte büyük bir buluşma yeridir. Biz de ortaokul öğretmenimiz Selma Çoban’dan babamın şoförlükten arkadaşı Muzaffer Sargın’a kadar pek çok kişiyle kucaklaştık. Yeni insanlar tanıdık. Onlardan biri 5 yıl önce ABD’ye göçmüş 40’lı yaşlarda bir çiftti. Gitmişler, yerleşmişler, işlerini oturtmuşlar. Sonra patronlarına dönüp şöyle demişler: -Biz burada mutluyuz ama ülkemizden kopamıyoruz. İşimizi Türkiye bağlantılı hale getirsek? Söz, senin için kötü bir şey olmayacak... Kabul etmiş! Onlarla paylaştığım düşünce şu: Hindistan bunu yaptı. Beyin göçünü beyin gücüne çevirdi. Giden yurttaşlarına, “Tamam git ama ülken için de bir şey yap” dedi. Onlar da dünyanın dört bucağında Hindistan merkezli işler yaptı! Türkiye’de de gelişmelere günübirlik bakmayan, yurtsever bir yönetim bunu gerçekleştirebilir! Bir başka güzel tanışıklık Muğla’daki Afrika Türklerinden Selahi’ydi. Onu bir başka yazıda paylaşalım!",https://www.cumhuriyet.com.tr/yazarlar/mustafa-balbay/kararli-umutsuzlar-2108683
Mustafa Balbay,Atatürk’ün doğduğu evde!,05 Ağustos 2023 Cumartesi,"On gün aradan sonra merhaba... Atatürk’ün doğumuna ilişkin milatlar var. 25 Nisan 1915 Çanakkale’de zafere inanmış askerin doğumu. 19 Mayıs 1919 Kurtuluş Savaşı kahramanının doğumu. 29 Ekim 1923’te Cumhuriyet devrimcisinin doğumu... 10 Kasım 1938’de ölümsüzlüğe doğuş! Atatürk’ün 1881’de doğduğu ev Selanik’te. Geçen yıl çocuklarıma, “Ne olursa olsun sizi Selanik’e götüreceğim” demiştim. 26 Temmuz günü eski adı Koca Kasım Paşa olan Aya Dimitriya Mahallesi’ndeki Atatürk’ün evindeydik. 1997’de bu eve gelmiş, Balkanlar kitabında konu etmiştim. 2013’te restore edilmiş. Önceki hali daha gerçeğe yakındı. 1881 yılında kullanılan eşyaların benzerleriyle donatılmıştı. Yatak, perde, sandalye, tencere... *** Evin bahçesindeki nar Atatürk’ten bu yana ayakta kalan tek ağaç. Gövdede yılların yorgunluğu, dallar yemyeşil. Yeşil narlar kırmızıya döneceği sonbaharı bekliyor. Kökün yanında, Atatürk’ün bu ağacın altında oynadığı levhasını görünce insanın içine tatlı bir ürperme geliyor. İkinci katta Mustafa Kemal’in doğduğu odada ve Atatürk’ün, Zübeyde Hanım’ın balmumu heykelleri var. Atatürk’ün yaşamı Selanik, Ankara, İstanbul günleri diye bölümlenmiş, genel bilgilere yer verilmiş. Otobid ile zahmetsiz satış. Otobid Fiyatı Gör Evi ziyaret edenleri anlatmak isterim. Hafta içiydi ama kalabalıktı. Son yıllarda artmış. Geçen Kurban Bayramı tatilinde 30 bin kişi ziyaret etmiş. Türkiye’den gruplar halinde gelenler var. Samsun’dan bir grupla sohbet ettik. İstanbul’dan vardı. En çok yurtdışından... Gurbetçiler, Türkiye’ye geliş yollarını değiştirmişler. Avusturya, Hollanda ve Almanya’dan gelen ailelerle tanıştık. Kimi çocuklar yurtdışında doğmuş, Türkçeleri de iyi değil. Bütün sohbetlerde bir duygu yoğunluğu, ülkenin içinde bulunduğu durumdan endişe, Atatürk’e özlem vardı. Türkiye’den gelenler daha siyasi sorular sordu. Her biri büyük bir gelecek yangınının ortasında kalmış gibi telaşlı. Beş dakika geç sorsa her şey daha kötü olacak! Herkes içine doğru sessizce haykırıyor gibiydi. Bir yurttaş sessizliği bozdu: -Ona yakışıyor muyuz? *** Evin karşısı 26 yıl önceye göre daha da “Türkleşmiş”. Tabelaların neredeyse tümü Türkçe. Hediyelik eşyalar, Selanik’e özgü yiyecekler... Dükkânları işletenler ya Türk ya iyi Türkçe konuşuyor. Birinci sırada elbette Atatürk adının, fotoğrafının olduğu eşyalar var. Evin bulunduğu Apostolu Pavlu Caddesi’ne girenlerin çoğuyla selamlaştık. Eşleri başörtülü iki kişi bize yönelip seslendi: -Mustafa Bey, biz Ak Partiliyiz ama size selam verelim dedik. Biz de gülümseyerek aldık selamı, “Tabii ki selamlaşacağız” dedik, “Atatürk’ün evinden buluştuk... Ne güzel.” 26 Temmuz’dan beri Atatürk’ün doğduğu evin bahçesinde, içinde, önünde konuştuğumuz insanların sözleri kulaklarımda. Uğur Mumcu’nun sık kullandığı şu söz de yanında çınlayıp duruyor: -İnsan hayatta yaptıkları kadar yapmadıklarından da sorumludur! Atatürk’ün Erzurum Kongresi öncesinde dediği gibi: Bu milletle her şey yapılır! Atatürk’e borcumuz var. Bu milletle, bu milleti çağın düzeyine çıkarmalıyız. Türkiye’ye dönünce Disney’in Atatürk dizisini kaldırdığı haberi bizi karşıladı. Elbette şiddetle protesto etmek gerekir ama kendimize de sormak gerekir: Biz böyle bir eser ortaya koymak için ne yaptık? Üstelik Cumhuriyet 100. yıla girerken...",https://www.cumhuriyet.com.tr/yazarlar/mustafa-balbay/ataturkun-dogdugu-evde-2105588
Mustafa Balbay,Çöküş ekonomisi!,20 Temmuz 2023 Perşembe,"Savaştaki Rusya ve Ukrayna’da bile yıllık enflasyon yüzde 20’lerde seyrediyor. Türkiye’de ise gerçekçi bir ölçüm yapılsa neredeyse aylık enflasyon bu oranda. Buna karşın sorunu çözmek için ciddi bir plan hazırlandığını da görmüyoruz. Düzlüğe çıkış için verilen inandırıcı bir tarih yok. İktidarın tek hedefi var; yerel seçimlere üç ay kala durumun iyiye gittiği havası verip, büyük kentleri almak! Bunun için de ekonominin başındaki Mehmet Şimşek’le, dümenin başındaki “Şahsım” arasında görüş ayrılıkları olduğu dikkat çekiyor. Körfez ülkelerinden 50 milyar dolar civarında sıcak para umuduyla yola çıktılar, kısa vadede gelen bir şey görünmüyor. Erdoğan her gün telefon mesaisi yaptığı Şimşek’ten ısrarla şunu istiyor: Yılbaşına kadar acı reçete, yılbaşından sonra üç ay tatlandırıcılı şurup! Yerel seçimlerden sonra ne olursa olsun! Şimşek’in de “Sonuç alacaksak kesintisiz olmalı” dediği konuşuluyor. *** Genel gidişe bakıldığında programın adını şöyle koymak mümkün: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çöküş ekonomisi! Çöken çökene... İktidar, Körfez şeyhlerinin önünde diz çöküyor: - Biraz sıcak para! Hava durumu kadar sıcak olmasa da olur. Nefes alacak kadar olsun yeter! Şeyhler de sıcak para vermek yerine kârlı, uzun vadede verdiğinden kat kat fazlasını geri alacağı şirketlere ya da altyapı yatırımlarına çökmek istiyor. Bütçe de genel çöküşün bir parçası. Memlekette ne olursa olsun aslan payına iktidar ve çevresi çöküyor. Kalan kısım paylaştırılırken de herkes asgaride eşitleniyor. Dünyada gelir uçurumunun en yüksek olduğu ülkelerden biri olarak öne çıkıyorduk. Bu özelliğimiz devam ediyor. Bunun yanında bir başka eşsiz özelliğimizle daha destan yazıyoruz. O da şu: Dünyada asgari ücretle çalışan sayısı en yüksek ülkeyiz. Böylece herkesi asgaride eşitleyip, tabanda birleştiriyorlar. Tek başına asgari ücret olur mu, bir de memurlara asgari maaş getirildi. Emeklileri de “en düşük maaş” sistemine soktular. En düşük ama düşüğün de düşüğü var; “kök maaş” var. Milyonlarca kişinin kök maaşı ayrı, emekli maaşı aynı. Oran farklı maaş eşit! Bu model Nobel ekonomi ödülü alır! *** Nobel ekonomi ödülünü maaş zamlarındaki “oran-kök-asgari” dengesine verdik ama asıl Nobel Barış Ödülü’nü de “Şahsım”a vermek gerekir. Ekonomiyi altüst et, maaş düzenini altüst et, verginin vergisini al, fakirden alıp zengine ver, milletin gözüne baka baka enflasyon rakamını düşük açıkla... Bütün bunların devamında halkı sustur ve destek almaya devam eti! Irak’ta yumurta fiyatı artınca millet sokağa çıkıyor. Mısır’da ekmek fiyatı artınca millet sesini yükseltiyor. Fransa’da emeklilik süresi iki yıl uzayınca caddeler insan seline dönüyor. Türkiye’de bunların beş katı bir haftada yaşanıyor ve millet hâlâ çözümü iktidardan bekliyor. Bunda bir gariplik yok mu? Acaba millet zaten üzerine çökmüş olan ekonominin ne kadar kötü olduğunu dinlemek yerine iktidara alternatif ekonomi modeli sunacak bir hareket mi bekliyor? Yoksa iktidardan bıkan millet, sadece sorun anlatan muhalefetten de mi bıktı?",https://www.cumhuriyet.com.tr/yazarlar/mustafa-balbay/cokus-ekonomisi-2100873
Mustafa Balbay,Ege’nin iki yakası!,10 Ağustos 2023 Perşembe,"Yunanistan’la ilgili son yazımızı “çeşitleme”ye ayıralım... İpsala sınır kapısından çıkıp Selanik’e doğru giderken uyarmışlardı: - Dedeağaç tarafında dikkat et. Askeri araçlar sık geçer. ABD’nin bölgedeki üsleri sürekli genişletiliyor! ABD’nin Yunanistan’da bilinen dokuz üssü var. Bunu kime karşı kullanacağı, Türkiye’nin hedef olup olmadığı sürekli konuşuluyor. Rusya-Ukrayna savaşı, daha doğrusu Rusya-NATO savaşı gösteriyor ki önümüzdeki dönem Ege bir başka hat olacak! Ecevit 1990’lı yıllardaki sohbetlerimizde konu Ege’ye gelince şunu söylerdi: “Türkiye ile Yunanistan araya başka bir ülke almadan sorunlarını baş başa görüşse tümünü çözer!” Bunu Selanik ve Atina’da bir kez daha gördük. *** Otobid ile zahmetsiz satış. Otobid Fiyatı Gör Hani gençliğinizde bir dönem oturduğunuz semtler vardır. Yıllar sonra gittiğinizde her şey tanıdık gelir. Selanik 26 yıl sonra yine böyle bir duyguyu yaşattı. Hamzabey Camisi’nin, Bey Hamamı’nın yanından geçip Sebil Kafe ile karşılaşınca elbette böyle düşünüyorsunuz. Atatürk’ün doğduğu evi geçen hafta paylaşmıştık. Selanik’ten Atina’ya gidişte büyük bir orman yangını ana yolları kapattı. Yan yollardan gitmek gerekiyordu. Az ötemizdeki yangın hava sıcaklığını 40 derecenin üzerine çıkardı. Keşanlı Hüseyin ve Murat’ın kullandığı iki TIR’ın ortasında sabaha karşı Atina’ya girdik. Atina’daki Türkiye Büyükelçiliği, Yunanistan Cumhurbaşkanlığı binasının az ötesinde, caddenin iki yakasındaki binada. İki yakada da bayrağımız olunca, Yunan basını zaman zaman, “Cumhurbaşkanı Türk bayrakları arasından geçerek işe gidiyor” diye yazıyormuş. Büyükelçilik binasında ara salonun bir köşesi Atina’da şehit edilen diplomat ve görevlilerimize ayrılmış. Galip Özmen ve kızı Neslihan Özmen, Ömer Haluk Sipahioğlu ve Çetin Görgü’nün yan yana fotoğrafları aynı zamanda şunun altını çiziyor: Dünyada diplomatları sistematik olarak en çok hedef seçilen ülkeyiz! Büyükelçilik 1. Müsteşarı Onur Katmerci, yıllar önce Atina’da öğrenciyken büyükelçilik binasına çat kapı gelip, “Bi görmek istedim” demiş. Biz oradayken Büyükelçi Çağatay Erciyes’e vekâlet ediyordu. Atina’nın pek çok semti iki ülke arasındaki mübadeleden izler taşıyor. Keseryani bunlardan biri. Kayseri’den buraya göçen Rumların yerleştiği beldenin bir başka özelliği de belediye başkanının hep Komünist Parti’den olması. Yemekleri ise Kayseri’yi aratmıyor. *** Selanik’te Atatürk’ün doğduğu evin dış duvarına Yunanistan yönetimi tarafından konan plakette Atatürk için şu tanım yapılıyor: “Türk milletinin büyük müceddidi ve Balkan İttihadı’nın müzahiri...” Atatürk’ün Balkan Antlantı’nı ve Sadabad Paktı’nı kurup Türkiye’nin etrafında bir barış halkası oluşturması çevre ülkeler için de refahın ve huzurun artması demekti. Bugün ise Yunanistan’ın sırtını AB’ye ve son dönemde de ABD’ye dayayıp Türkiye’ye karşı daha fazla hak elde etme politikası var. Türkiye de komşularla barış politikasından uzaklaştı. Oysa haritaya bakınca Ege’nin iki yakasının bir araya gelmeden Türkiye ile Yunanistan’ın iki yakasının bir araya gelmeyeceği aşikâr. İki tarafta da bu yönde siyaset üretecek politikacılara gereksinim var. Bunun görünür gelecekte olması zor ama yine de hayalini kurmak gerek. Pire-Sakız feribotunda sabaha kadar sirtaki oynayanların Anadolu kültüründen farkı yoktu.",https://www.cumhuriyet.com.tr/yazarlar/mustafa-balbay/egenin-iki-yakasi-2107062
Mustafa Balbay,100. yıl 15 Temmuz’da çöken,15 Temmuz 2023 Cumartesi,"Her cumartesi gündemi Cumhuriyetin 100. yılı ile bağlantılı değerlendireceğimizi vurgulamıştık... Bugün 15 Temmuz 2016’daki iç savaş hedefli karanlık darbe girişiminin 7. yılı. Öncelikle şunu vurgulayalım: 15 Temmuz gecesi yaşananların bütün yönleriyle ortaya çıkarılması için TBMM’de kurulan komisyon bir rapor hazırladı. Bu rapor ortada yok! Dönemin Meclis başkanı İsmail Kahraman raporu aldı, işleme koymadı. Fiilen kayıp! Dönemin Genelkurmay Başkanı Org. Hulusi Akar’la MİT Müsteşarı Hakan Fidan TBMM’ye gelip, soruları yanıtlamayı reddettiler. Akar ve Fidan açık konuşmadan o gece aydınlanmaz! *** 15 Temmuz gecesi, Ömer Halisdemir’e, “Semih Terzi’yi öldür” emri veren emekli Korgeneral Zekai Aksakallı, M5 Dergisi Genel Yayın Yönetmeni Ardan Zentürk’e konuştu. Her şeyin ardında ABD’nin olduğunu, 15 Temmuz’dan aylar önce FETÖ’cü subayların, uyarıya rağmen görevden alınmadığını söyledi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Pek çok şeyi özetleyen iki saptama. Aksakallı yıllar sonra daha ayrıntılı konuştu. Konuşmak isteyen ancak gerekli zemini bulamayan başka emeklilerin ve hapiste yatanların olduğu söyleniyor. Kimi tutukluların vereceği bilgilerin, pek çok “doğru bilineni” tersine çevirebileceği konuşuluyor. 15 Temmuz’un hedefi şuydu: Bir yanda FETÖ bir yanda AKP iktidarı... Devlet kurumları bu iki güç arasında bölünmüş... İki tarafın da kazanamayacağı bir süreç ve beraberinde büyük kaos, yıkım... Devamını öngörmek zor değil. Çevremizdeki coğrafyada oynanan oyun! Türkiye Cumhuriyeti tarihi bir bakıma iç barışa yönelik iç-dış saldırıları püskürtme tarihidir. FETÖ bunun en tehlikeli olanıydı. Devleti, dini ve siyaseti ele geçirmişti. Arkasına da dünyanın başlıca gücünü, ABD’yi almıştı. 1990’lı yıllardan itibaren okyanus ötesinden gelen tüm üst düzey ziyaretçiler Ankara’da devlet katına çıktığında ilk FETÖ’yü övüyordu. FETÖ, Orta Asya başta olmak üzere Sovyetler’in çökmesinden boşalan alanlara ABD’nin girmesinin zeminini hazırlıyordu. Türkiye’de de cumhuriyet rejiminin tümüyle çökmesi için yapılacak her planın ana unsuru olabilirdi. 15 Temmuz gecesi toplum ve devlet katında genel sağduyu öne çıktı. Ancak plan tümüyle ortaya çıkmadı. 15 Temmuz’da FETÖ maşalı plan çökerken devamında da AKP devletin üstüne çöktü. Yeni bir rejim kuruldu! *** Menzil şeyhinin ölümü de 15 Temmuz sürecine denk geldi. Adıyaman’da THY’nin (Tarikat Hava Yolları) olağanüstü seferleriyle buluşan binlerce Menzilci, bir bakıma iktidar desteğiyle şeyhi uğurladı! Tablo bize şunu söyletti: FETÖ gitti METÖ mü geldi? Demek ki iktidar, devlet kurumları içinde din merkezli bir grup ayrıcalık edinirse ne olur sorusunun yanıtını unuttu. Ya da bilinçli olarak böyle bir tercih yapıyor. Devleti ele geçirdi geçirecek denen FETÖ’nün son kullanma tarihinin dolmadığını da görüyoruz. Cumhuriyetin 100. yılını kutlamaya hazırlanırken Cumhuriyet değerleri, Atatürk Devrimleri yeni bir sınavdan daha geçiyor. Cumhuriyetin temelleri, her türlü etnik ve dini ayrımcılığa karşı öyle güçlü bir eşitlik, kardeşlik ve yurttaşlık bağıyla atıldı ki bu bağ, bir asırdır tüm karşıdevrim girişimlerini çökertti. Yine çökerteceğiz... Yeter ki muhtaç olduğumuz kudretin nerede olduğunu unutmayalım!",https://www.cumhuriyet.com.tr/yazarlar/mustafa-balbay/100-yil-15-temmuzda-coken-2099440
Mustafa Balbay,Sokrates’in zindanında!,08 Ağustos 2023 Salı,"Merdan Yanardağ’ın hapisliği birinci ayını doldururken Atina’da Sokrates’in 2500 yıl önce konduğu zindanın önündeydim. Dönüşte Barış Pehlivan’ın beşinci kez hapse girme durumu karşıladı bizi! İnsanlık tarihi bir bakıma iyiyle kötünün, savaşla barışın, gerçekle yalanın çatışmasıdır. Bütün mesele doğru yerde olmak, doğru yerde olduğunu bilmek. O zaman hapis de insana vız gelir daha ötesi “cezalar” da. Sokrates, zehir içerek ölüme mahkûm edildiğinde eşi seslendi: -Seni haksız yere ölüme mahkûm ettiler! Sokrates gülümseyerek yanıt verdi: -İyi ya... Ya haklı yere mahkûm etselerdi! Aradan binlerce yıl geçti, düşünceden suç üretme suçu ne yazık ki geçmedi! Sokrates’i yargılayan hâkimlerin kararı 2012 yılında temsilen kaldırıldı, yok oldu. Ama Sokrates yaşamaya devam ediyor! *** Otobid ile zahmetsiz satış. Otobid Fiyatı Gör Atina’da görülecek yerler sıralamasında başta Akropol geliyor. Her gün binlerce turistin sıraya girerek ziyaret ettiği Akropol’e sırtınızı dönüp gün batımına doğru başka bir tepeye tırmanmaya başladığınızda 300 metre kadar sonra Sokrates’in ölümüne dek hapsedildiği kabul edilen taşlara oyulmuş zindan sizi karşılıyor. Önünde, üstünde seyrek zeytin ve çam ağaçları, etrafında kayalar... Yan yana üç hücreden oluşuyor. Kayalara oyulduğu için mağara havası da var. Milattan önce 399 yılında 70 yaşına bastığında bu zindana konan Sokrates’in “ağır” suçları şunlardı: -Gençlerin kafasına zehirli fikirler sokmak. -İktidar buyruklarına ters önermelerde bulunmak. -Dini, Atina yönetiminin istediği şekilde yaşamamak! Ne kadar tanıdık değil mi? Egemenler, Sokrates’in kolay kolay uslanmayacağını bilir ama bütün mesele onun peşinden gidenleri, sözünü dinleyenleri pes ettirmektir! Ölüme mahkûm edilmeden önce tutukluluk süresinin Atina’nın biraz dışındaki hapishanede geçmesini istemezler. Şöyle herkesin göreceği, ibret alacağı bir zindanın daha “yararlı” olacağını düşünüp bugün dış kısmı ziyarete açık “ibretlik” yeri yaparlar. Zindan... Adı üstünde günün büyük bölümünde güneş almıyor. Sabah gün doğumundan bir süre sonra ışığın doğrudan içeri girdiğini söylediler. Ertesi gün o saatte gidince gerçekten güneş tam Sokrates’in gözüne gelecek açıdaydı. Sokrates 2500 yıldır bu zindandan güneşe doğru haykırmaya devam ediyor: “Bildiğim bir şey varsa o da bir şey bilmediğimdir...” *** Sokrates’in zindanına daha sonra mahpus kondu mu? Buna ilişkin kesin bilgi yok ama şu var: İkinci Dünya Savaşı sırasında Atina’nın da bombalanma tehlikesine karşı kentin müzelerinde yer alan hazine değerindeki eserlerin en iyi korunabileceği yerin burası olduğunu düşünmüşler. Bir süre burada saklamışlar. Düşünceye bomba işlemez ama tarih gösteriyor ki “düşünce suçu” işleyenlerin konduğu yere de bomba işlemiyor! 2500 yıl önce, “Gençlere önce öğrenmeyi öğretin” diyen Sokrates’in öğrencilerinden Platon, onun mahkeme önündeki savunmasını yazıya döktü. Sokrates’in Savunması, bilgiyi savunmak, doğru bildiğini söylemek, egemenler karşısında boyun eğmemek, onursuzca yaşamaktansa onurlu bir şekilde ölüme yürümektir. Zaten mahkeme önündeki son sözü de buydu: -Ben ölmeye gidiyorum! Binlerce yıldır değişmeyen gerçek: Doğruları söyleyenleri zindana atabilirsiniz, hatta öldürebilirsiniz... Ama yenemezsiniz!",https://www.cumhuriyet.com.tr/yazarlar/mustafa-balbay/sokratesin-zindaninda-2106420
Mustafa Balbay,Alsancak satılmaz!,19 Temmuz 2023 Çarşamba,"AKP iktidarı işbaşına geldiğinde kamuoyunun gözü doğal olarak siyasi ve toplamsal gelişmelere dönüktü. Laiklikle ilgili gerilimler olacak mı? Devletle barışık mı olacak, kurumlarla çatışacak mı? Gündemdeki konuların büyük dilimi bu çerçevede idi. Oysa AKP’nin bir başka önemli işlevi Cumhuriyetin 80 yıllık birikimini haraç mezat satmaktı. Takdir edelim, başardı da! O kadar güzel başardı ki bazı kurumların kasasındaki para, satış bedelinden fazlaydı. Satın alan, kasadaki paranın bir kısmını ilk taksit olarak verip mal sahibi oldu. Balıkesir SEKA gibi kimi kurumlar da üzerindeki fabrikalar bir yana arsa bedelinden daha ucuza gitti. SSK’nin ilaç fabrikalarını sattılar... Sümerbank’ı bitirdiler... *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Satacak fabrika kalmayınca sıra limanlara geldi. Çoğu satıldı. Gündemde İzmir Alsancak Limanı var. Klasik hikâye... Önce yapılması gereken yatırımları yapma, usul usul değer kaybetsin... Devamında kamuoyunun gözünden düşsün, sırtta kambur gibi görünsün... Ardından, satılırsa ne kadar güzel olacağı anlatsın... Alsancak Limanı bu kaderi yaşıyor. İlk geldiklerinde hemen satmak istedikleri yerler arasındaydı. 1 milyar 250 milyona Hong Konglu bir müşteri geldi, olmadı. Şimdi Körfez ülkelerine pazarlıyorlar. Saray önce sıcak para istedi, soğuk baktılar. “Para vermeyiz, işimize gelen yerlerinizi satın alırız” dediler. Önce Cevdet Yılmaz’la Mehmet Şimşek gitti. İşi bitiremediler. Şimdi “Şahsım” gitti. Doğrudan neyin satılıp neyin satılmayacağına karar verecek. Bu söz bizim değil, kendisinin. Katar’a uçmadan önce dedi ki: “Neyin satılacağını çok iyi biliriz!” Ağzından duyduğumuz en doğru sözlerden biri. Elbette en iyi o bilecek! Bakanın ağzından da doğrulandığı gibi Alsancak Limanı satışa konulan yerlerden biri... Bu satış, işlevi azalan bir limanın daha iyi işletilmesi için yapılmıyor. İktidar, devlet kasasını boşalttığı için yapılıyor. Bu satış, uygulanan yeni bir ekonomi politikasının parçası olarak yapılmıyor. Yerel seçimlere kadar ekonominin iyi görünmesini sağlamak, daha ötesi çöken ekonomiye bir nebze nefes üflemek için yapılıyor. İstanbul’dan kanal geçiremedik, İzmir’den Körfez verelim mi diyorlar? Burayı siz almış görünün ileride ayrıca pay ederiz mi diyorlar? Geçmişte götürülen 128 milyar doların bir kısmını bu yolla içeri sokmak mı istiyorlar? Şeffaflık olmayınca her yoruma haklılık payı çıkıyor! *** İktidar için bir anlamı olmayabilir ama Alsancak, Cumhuriyet tarihimiz için önemli. Önceki adı Punta idi. Cumhuriyetle Alsancak oldu! Hani İstiklal Marşımızın ilk dizesinde var ya: Korkma, sönmez bu şafaklarda yüzen al sancak… İşte o Alsancak! Hemen arkasındaki semtin adı Kahramanlar! Yanındaki İzmir Fuarı’nın kapılarının tümü tarihe açılır: 9 Eylül, Lozan, Montrö, 26 Ağustos, Cumhuriyet... Osmanlı döneminde imparatorluğun dışa açılan kapısı İzmir Limanı’ydı… Bu anlamda İzmir, İstanbul’dan önemliydi. Şimdi satış listesinde! Yerli ve milli bir iktidar Alsancak’ı satmaz, satamaz; satılamaz!",https://www.cumhuriyet.com.tr/yazarlar/mustafa-balbay/alsancak-satilmaz-2100543
Mustafa Balbay,"100. yıl Sevr’i bozan, Lozan!",22 Temmuz 2023 Cumartesi,"Cumartesi yazılarımızdaki 100. yıl geleneğinin anlamlı günlerindeyiz. 24 Temmuz Lozan Antlaşması’nın 100. yılı. Lozan için yapılan en yaygın tanımlardan biri şudur: Türkiye Cumhuriyeti’nin tapu senedi! Bunun yanına bir tanım daha koymak gerekir: Tam bağımsızlığın meşalesi! İkisi aynı şey değildir. Tapu sizindir ama size ait toprakların kullanım hakkını elinizden alabilirler. Orta Amerika’da, Latin Amerika’da, Afrika’da, Asya’da buna benzer çok “bağımsız” devlet vardır. Nikaragua bağımsız devlettir ama Panama’dan sonra iki okyanusu birleştirecek kanal yapmaya uygun tek yer buradadır. Bu kanalı yapma hakkı ABD’nindir. Kenya dünyanın tıbbi bitkiler bakımından en zengin ülkesidir. O topraklar 999 yıllığına Batı ülkelerine kiralanmıştır. *** Lozan’da ise Mustafa Kemal sadece tapu senedini değil, tam bağımsızlığı istedi. Görüşmeler o yüzden uzadı, kesildi. Kesintinin iki temel nedeni vardı: Bahçenizde Serinleme Keyfi Sunan Ekonomik Havuz Çözümleri LocalPlan Şimdi Keşfet İstanbul ve kapitülasyonlar! Emperyalistler İstanbul’un uluslararası statüde olması için ısrar ettiler. Asıl amaç boğazları kontrol etmekti. Bir de kapitülasyonların devam etmesi için bastırdılar. Bir devletin başka bir devlete iktisadi ve sosyal ayrıcalıklar tanıması anlamına gelen kapitülasyon, Osmanlı’da 1838 Baltalimanı Anlaşması’yla başladı. Bununla Osmanlı üretemez hale gelince 1881’de Osmanlı hazinesini yöneten Düyunu Umumiye, 1920’de Anadolu’yu lime lime bölen Sevr geldi. Lozan Sevr’i bozan, yırtıp atan antlaşmanın adıdır. Lozan’ın ne olduğunu görmek isteyen Sevr haritasına baksın, her şeyi anlar. Tabii görmek isterse! Lozan’dan bugüne gelirsek... Lozan’da Osmanlı’dan kalan bütün borçları ödeyeceğimize söz verip başımız dik ayrıldık... Bugün borç almak için Körfez Körfez dolaşıyoruz! Sadece bu durum bile gelinen noktayı özetlemeye yeter. Lozan’ı yeni kuşaklara ne kadar iyi anlatabilirsek, bugünkü borç sarmalından o kadar kısa sürede çıkar, yeniden tam bağımsızlığımıza kavuşuruz. Lozan’ı tarih sahnesinden alıp tiyatro sahnesine taşımak üzere kaleme alan Ataol Behramoğlu’na selam olsun! Oyun, 24 Temmuz akşamı İzmir Büyükşehir Belediye Başkanı Tunç Soyer’in ev sahipliğinde, Haluk Işık ve Çağlar İşgören’in yönetmenliğinde İzmir Haldun Dormen Sahnesi’nde. *** İki gün önce de 20 Temmuz Montrö Boğazlar Sözleşmesi’nin 87. yılıydı. Montrö, Lozan’ın devamı ve Kurtuluş Savaşı’nın tamamlanmasıdır. Askeri dehasının yanı sıra diplomatik dehasını da Türkiye’ye armağan eden Mustafa Kemal, Almanya’dan Japonya’ya egemen devletlerin İkinci Dünya Savaşı planları kurduğunu sezdiği bir dönemde bir çağrı yaptı. Bu çağrı uluslararası antlaşmaya dönüştü. Montrö ile İstanbul ve Çanakkale boğazlarının her iki yakasının da tek hâkimi Türkiye oldu. Bu cümle ilk bakışta sıradan gelebilir ama anımsatalım: Cebelitarık’tan Hürmüz Boğazı’na kadar dünyada yedi büyük suyolu var. Hiçbirinde iki tarafı da aynı ülke kontrolünde değil, İstanbul ve Çanakkale boğazları hariç! Bugün Ukrayna ile Rusya arasında tarafsızlık dengesini Montrö sayesinde kurabiliyoruz. Sadece savaşların değil, barışların da kahramanı, tüm dünyaya mal olmuş büyük insan Mustafa Kemal Atatürk, senin ve eserlerin önünde saygıyla eğiliyoruz. Seni anmak yetmez, anlamak gerek!",https://www.cumhuriyet.com.tr/yazarlar/mustafa-balbay/100-yil-sevri-bozan-lozan-2101521
Mustafa Balbay,CHP içi-n mücadele!,18 Temmuz 2023 Salı,"Bildiğimiz kadarıyla yoktu ama yine de konunun uzmanına soralım dedik. CHP’de kurultay takviminin başlatılıp büyük kurultay tarihinin belirsiz olduğu bir dönem yaşandı mı? Aktif siyasetin içine girmemiş, CHP tarihine ilişkin kitaplar yazmış bir akademisyene sorduk. “Hayır” dedi, “CHP’nin kurultay takvimi bir bütündür. Açıklandı mı mahalle delegelerinin seçiminden genel başkanın seçimine kadar bütün süreç ana hatlarıyla takvimlenir.” CHP’nin kurultay takvimi açıklandı. 3-30 Temmuz arasında mahalle delegeleri seçilecek. Bu delegeler ilçe başkanını seçecek. 10 Eylül’e dek ilçe kongreleri tamamlanacak. Burada il başkanını seçecek delegeler belirlenecek. 15 Ekim’e kadar da il kongreleri tamamlanacak. Burada genel başkanı, parti meclisini (PM) ve yüksek disiplin kurulunu (YDK) seçecek delegeler belli olacak. Büyük kurultay ne zaman? Belli değil! Kılıçdaroğlu bu soruya şu yanıtı verdi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -Buna parti meclisi karar verecek! *** Bugünlerde CHP’nin mahalle delegeleri seçiliyor. Genel bir hareketlilik var. Ancak büyük kurultay tarihinin belli olmaması parti içinde şu yorumların yapılmasına yol açtı: -Eğer delegasyon değişimden yana çıkarsa kurultay yerel seçim sonrasına ertelenecek. Tersi olursa kasımda yapılacak. -Kurultay süreci başladığı için olağanüstü kurultay isteminde de bulunulamıyor. Böylece genel merkez bütün inisiyatifi elinde tutmuş oluyor. Böyle bir hesabın yapılıp yapılmadığını süreç gösterecek. CHP her şeye karşın parti içi demokrasiyi işletmeye çalışıyor. Ancak nasıl ki eksik bilgi yanlış bilgi ise sürecin eksik işletilmesi de yapılanların değerini düşürüyor. Kongre süreçleri CHP içi mücadelenin doğal bir parçasıdır. Ya CHP için mücadele? Ya Cumhuriyetin 100. yılında CHP’nin işlevinin ne olması gerektiğine ilişkin yol haritası? Ya 14-28 Mayıs seçimlerinden tüm parti olarak dersler çıkarıp yerel seçimlere yönelik planlama? Ya iktidarın ekonomiden eğitime kadar her alanda yarattığı tahribata karşı toplumsal muhalefeti yönlendirme sorumluluğu? Kişisel tartışmalar yönüyle CHP kurultayları toplumun fazla ilgisini çekmeyebilir ama CHP tarihinde kurultaylarda alınan kararlar çok önemli olmuştur. Türkiye’ye yön vermiştir. Ancak son dönemdeki kurultaylar birinci gün genel başkanın, ikinci gün PM’nin seçildiği bir yarışa döndü. *** CHP’ye yönelik duyguların ortası yok. CHP eleştirilmesi çok sevilen bir parti. Çünkü hiçbir riski yok. Bu tablo beraberinde eleştirilere yönelik kızgınlığı da getiriyor. Örneğin Kemal Bey, eleştirileri ikiye ayırdı. Başta Kemal Bey olmak üzere CHP’de sorumluluk alan herkesin şunu dikkatte tutması gerekli: CHP hiç eleştirilmediği, gündemden düştüğü gün ruhunu teslim etmiş demektir! 2024 başıyla birlikte yerel seçim tartışmalarının başlıca tarafı yine CHP olacak. Her seçim için köprüden önce son çıkış dendi. Buna karşıyız. Siyasette ne köprü biter ne son çıkış! Ancak bu yerel seçim kaybedilirse Türkiye tam otoriter sisteme dönüşecek ve mücadele daha da zorlaşacak. 14-28 Mayıs’ın muhasebesini sağlıklı yapmadan yerel seçime hazırlık, zafer getirmez. Bu, tabağı temizlemeden üstüne taze yemek koymaya benzer. CHP sonbaharda tümüyle silkelenmek ve yenilenmek zorunda. Bu yolu en sağlıklı açacak kişi Kemal Bey’dir.",https://www.cumhuriyet.com.tr/yazarlar/mustafa-balbay/chp-ici-n-mucadele-2100250
Mustafa Balbay,Akdeniz’de Sevr-illa!,12 Ağustos 2023 Cumartesi,"10 Ağustos’taki “Ege’nin iki yakası” başlıklı yazımıza ilişkin emekli büyükelçi, eski CHP milletvekili Şükrü Elekdağ’la konuştuk. Başta uluslararası ilişkiler olmak üzere her alandaki gelişmeleri dikkatle izleyen, analiz eden, çözümler öneren Elekdağ, yazımızda yer alan Yunanistan’daki ABD üslerinin ve AB’nin Türkiye’ye karşı tavrının (karşı siyaset üretilmezse) ciddi sonuçlarının olacağını vurguladı. AB Dış İlişkiler ve Güvenlik Politikaları Yüksek Temsilcisi Josep Borrell, temmuz sonunda AB dışişleri bakanları toplantısı sonrasında yaptığı açıklamada Türkiye ile ilişkileri iyi bir düzeye getirmek istediklerini söyledi. Ama nasıl? Tam üyelik sürecine son vererek! Avrupa Parlamentosu’nun son raporunda da benzer cümleye yer verildi, “Türkiye ile ilişkiler bu şekilde gidemez. Tam üyelik süreci bitirilmeli. Yeni bir mekanizma kurulmalı” değerlendirmesi yapıldı. *** TRT bu haberleri, “AB, Türkiye ile daha iyi ilişkiler istiyor” başlığıyla duyurdu. Başka nasıl duyurabilir ki! Rastlantıya bakın ki bu açıklamalar Dışişleri Bakanı Hakan Fidan’ın büyükelçiler konferansında, AB sürecine yeniden öncelik verileceğini söylediği günlere karşılık geldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Durum tam da Ayvalık’tan Midilli’ye doğru dönüp haykırılacak cinsten: Neredeeen nereye? AKP’nin 21 yıl önce iktidara geliş kozlarından biri olan AB, 2007 yılına kadar her alanda kullanılmıştı. “AB böyle istiyor” cümlesi AKP için bütün engelleri kaldıran, bütün yasaları değiştirme hakkı veren bir güçtü. AB üzerinden elde edilecekler bitince süreç de bitti. Tam üyeliğe zaten iki taraf da inanmıyordu. Şimdi başka bir dönemin başladığını görüyoruz. Bunun, tam üyelik hariç, pek çok nedeni olabilir. AB yukarıda özetlediğimiz gibi bunu bu kez baştan söylüyor. Belki o açıklamadıkları yeni statüyü “Tam üyelikten bile değerli bir nane” olarak hazırlıyorlar! Borrell, Türkiye ile önceliğin Doğu Akdeniz’in güvenliği ve Kıbrıs olduğunu söyledi. Doğu Akdeniz deyince AB’nin masasındakiler net: Yunanistan ne istiyorsa o! Ne istiyor? Sevilla haritası olarak bilinen Sevilla Üniversitesi’nin hazırladığı Akdeniz’in statüsüne ilişkin çalışma. Buna göre Yunanistan’ın Akdeniz sınırı Meis Adası’ndan başlıyor. Bu, Akdeniz’de en uzun sınırı olan Türkiye’nin Antalya Limanı’ndan dışarı çıkamaması demek. *** Cem Gürdeniz’in Türkiye’mize, Türkçemize armağan ettiği “Mavi Vatan” tanımına hepimiz sarıldık. Ama iş bu tanımı sevmekle, sarılmakla bitmiyor. Sevilla haritasının ayrıntılarına bakınca insan ister istemez şöyle mırıldanıyor: -Bu Akdeniz’de Sevr! Aradan 103 yıl geçti, 10 Ağustos 1920’de dayatılan Sevr’i illa isteyenler olduğunu biliyoruz. Bugün araya bir “r” koyup “Sevr-illa” diyorlar desek abartmış olmayız! Biz de bu haritanın adını Sevilla değil, “Sevrilla” diye yazacağız! Yazıyı Sevr’in 103. yılını unutmadığımızı vurgulayarak noktalayalım... Tarihteki olayları seçeneğinin ne olduğunu anlatarak aktarmak daha akılda kalıcı oluyor. Çarşamba günü sevgili Sinan Meydan Lozan’ın, Sevr’i yırtmak olduğunu karşılaştırmalarla yazdı. Sevr Anadolu’nun lime lime paylaşılmasıydı. Lozan ise şuydu: Anadolu’ya savaş için gelen esir, barış için gelen misafir olur! Bütün gücümüz bu bilinçte gizli! Yürekten inanıyoruz; tam bağımsız dış politika yeniden kurulacak.",https://www.cumhuriyet.com.tr/yazarlar/mustafa-balbay/akdenizde-sevr-illa-2107827
Mustafa Balbay,Atina’da Saddam Hüseyin bakkalı!,09 Ağustos 2023 Çarşamba,"Atina’da Monastiraki Meydanı’nı tam arkanıza alıp Ahtens Caddesi’ne doğru yürüdükten beş-on dakika sonra şehrin tüm iklimi değişiyor. Ana caddenin Birleşmiş Milletler’i andıran bir havası var. Ara sokak ve caddeler ise çoğunlukla sığınmacıların. Dünyanın pek çok başkentinde evsizler gördüm ama burada koloni halinde. Gece yarısından sabahın ilk ışıklarına kadar sokaklar onların. Büyük çoğunluk Asya derinliklerinden Irak ve Suriye hattına kadar geniş bir coğrafyadan. Konuşmak istediğinizde ana dili neymiş, İngilizce bilir miymiş, uğraşmanıza gerek yok. Türkçe konuşun yeter. Kendisi bilmese bile yanındaki bilir. Çünkü çoğunluğun yolu Türkiye’den geçmiş. Atina sokaklarında gördüm ki şu tanımı yapmak abartı değil: Türkçe bir mülteci dilidir! Coğrafya sadece ülkelerin kaderini belirlemez, göç yollarını da belirler. *** Atina sığınmacılarının gündüz ve gece değişen yaşam biçimleri var. Elverişsiz ortamda yaşayanların ve gece sabaha kadar dışarıda olanların gereksinim duyabileceği her şeyi satan marketler de 24 saat açık. Otobid ile zahmetsiz satış. Otobid Fiyatı Gör Birine girdim, Bangladeş’ten gelmiş. Adı Ahmet. Kısa bir süre Türkiye’de kalmış, oradan Atina. Tek derdi var, ailenin öteki üyelerini de yanına aldırmak. Sonra? Ver elini Avrupa. Olmazsa bir süre daha Yunanistan. Market adları genellikle Yunan ve Latin alfabesiyle. Bu yazıların hemen altında-üstünde daha küçük Arapça ve Asya dilleri var. Bizde bakkal kültürüne yakın bir dükkânın adı önünde çakıldım kaldım: Saddam Hussen! Altında, “mini market” yazısı, satılan ürünlerin fotoğrafı var. Onlar Suriyelilere oranla Atina’nın yerlisi sayılır. Daha erken gelmişler. Mesleği olanlar şanslı. Çünkü Yunan gençlerinin gözü de başta Almanya olmak üzere Avrupa ülkelerinde. Irak, Suriye, Afganistan’dan gelenler buraya uyum sağlamak yerinde kendi yaşam biçimlerini taşımışlar. Yaşam biçimleri arasında şu da var: Olabildiğince çok çocuk! Doğadaki tüm canlıların içgüdüsel olarak iki temel çabası vardır: Hayatta kalmak ve türünü korumak! Topraklarından kopup gelenler için ayrıca önemli. Gelişmeleri kaygıyla izleyen kurumların başında kilise geliyor. Geçen günlerde şu açıklama yapılmış: - Atina’da doğan her 100 çocuktan 85’i yabancı. Bu, Helen kültürüne yönelik büyük bir tehdittir! *** Ege Denizi için yapılan tanımlardan biri ne yazık ki şu: Göçmen mezarlığı! İnsan kaçakçılarının organizasyonuyla bütün riskleri göze alıp Ege’ye açılan göçmenlerin tekne batması ya da Yunanistan’ın Türkiye’ye doğru geri itmesi sonucu son 10 yılda 25 bine yakın göçmenin öldüğü tahmin ediliyor. Yunanistan’ın göçmenlerden çok etkilendiği kesin. Ancak hiçbir şey göçmen teknelerini zorla geri itip karasularına almamayı ve ölüme sebep olmayı haklı kılamaz! Kölelik binlerce yıl öncesine dayanıyor. Özünde şu var: Yaşadığı topraklardan zorla koparılıp öteki ülkelere götürülmek, köle olarak satılmak ya da kullanılmak. Köle ticareti de tarihin ciddi sayfalarındandır. Ancak bugün tablo tam tersi. İnsanlar, uzak coğrafyalardan getirilip zorla köle yapılmıyor, zorla sınırları aşıp, adeta köle gibi yaşayacağı bir ülkeye kapağı atmaya çalışıyor. Ayrı yazı konusu olacak, küresel aktörlerin çirkin bir oyunu. Bilim ve teknoloji ilerliyor ama... Ya insanlık?",https://www.cumhuriyet.com.tr/yazarlar/mustafa-balbay/atinada-saddam-huseyin-bakkali-2106774
Mustafa Balbay,Müjde Yine AB’ye giriyoruz!,12 Temmuz 2023 Çarşamba,"Litvanya’nın başkenti Vilnius’taki NATO zirvesi, uzun süredir buzdolabına kaldırılmış olan Türkiye-AB ve Türkiye-ABD ilişkilerinin yeniden şekillendiği bir sürece dönüştü. Erdoğan, birbiriyle doğrudan bağlantısı olmayan konuları yana yana, üst üste koydu. Bunların ne anlama geldiği belli olmasa da medyası aracılığıyla büyük bir başarı elde ettiğini duyurdu. AB-ABD’ye kafa tutuyormuş gibi yaparak seçimlere giren Erdoğan, seçimden sonra da onlara çanak tutarak yeni bir yol haritası oluşturmaya çalışıyor. Öncelikle altını çizelim, bu tam da Batı’nın istediği bir durum. Zira Erdoğan’la Türkiye, müzakere edilen ülke değil, pazarlık yapılan ülke durumuna geldi. Pazarlık konularının tümü kamuoyuna açıklanmış değil. 7 maddelik özel bir protokolden söz ediliyor. *** İktidar medyası iki gündür Türkiye’nin bütün isteklerinin yerine getirildiğini, bunun karşılığında İsveç’in NATO üyeliğine Erdoğan’ın “evet” dediğini yazıyor. Yerine gelen istekler özetle şöyle: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -İsveç terör örgütlerine destek vermeyecek, Türkiye’nin mücadelesine omuz verecek. -NATO’da terörle mücadele koordinatörü atanacak. -Türkiye’nin AB’ye tam üyeliğinin önü açılacak. Bunların hiçbiri somut, ölçülebilir, denetlenebilir şeyler değil. Gerek İsveç gerekse AB, terörle mücadele bağlamında daha önce de defalarca destek mesajı vermişti. AB’ye tam üyelik ise yeninden raflardan inip vitrindeki yerini almış görünüyor. AKP iktidarının 2002’den 2007’ye dek başlıca tutamağı AB’ye tam üyelikti. Kendisini iktidarda tutmak ve yaptığı her şeyi yasalmış gibi göstermek için AB sürecini eldiven ve merdiven olarak kullandı. Bu yolla devlet kurumları içindeki bütün denetleme mekanizmalarını yok etti. Devlete hâkim olmak için AB sürecine muhtaçlığı bitince de elinin tersiyle itti. Bu durum elbette AB’nin de işine geliyordu! AB, içine almayacağı ama kol mesafesinde duracak bir Türkiye istiyor. NATO zirvesi sonrasında AB’de önümüz nasıl açılacak? Bugüne kadar nasıl açıldıysa öyle! 2002’den 2007’ye yılda iki kez AB’ye giriyorduk. Haziran ve aralık zirvelerinde verilen her fotoğraf, aynı zamanda AB’ye girişin göstergesiydi. Fotoğrafa girdin mi AB’ye de girmiş oluyorsun! ABD ile de F-35’ler için verdiğimiz 1.5 milyar doların üzerine soğuk kola içtikten sonra başlayan “buzlaşma”, pazar akşamı Erdoğan-Biden telefon görüşmesinden sonra “uzlaşma” havasına girmiş görünüyor. Düne kadar yapılan açıklamalar, perde gerisinde başka ne tür pazarlıkların yapıldığı sorusuna yanıt vermiyordu. Öngörümüz o ki iş Türkiye’nin ekonomik darboğaza girmesinde düğümlendi! *** Erdoğan’ın yeniden AB sürecini anımsaması, akla ister istemez şu soruyu getiriyor: 20 yılda aldığımız yol, bir arpa boyuna ulaştı mı? Hayır... Tam tersine ileriye değil geriye doğru hayli mesafe kat edildi! 20 yıl önce “reformcu” olarak görülen bir Erdoğan vardı. Şimdi AB-ABD-NATO da biliyor ki karşılarında bir “şahsım” var. Her şeyi onunla görüşüp, gerekli pazarlığı yapıp halledebiliyorlar. Batı kurumlarını Türkiye’nin ne kadar demokratikleştiği ilgilendirmiyor, Türkiye’yi hangi alanda ne kadar kullanabilecekleri ilgilendiriyor. AKP ve Batı bir kere daha Türkiye’ye karşı anlaştı!",https://www.cumhuriyet.com.tr/yazarlar/mustafa-balbay/mujde-yine-abye-giriyoruz-2098473
Mustafa Balbay,2024 başladı!,21 Haziran 2023 Çarşamba,"2023 genel seçimleri öncesi tarafları sütuna yatırırken işimiz hayli kolaydı. İki ana ittifak ekseninde dönen siyasetin zemini belliydi. 2024 yerel seçimlerine giderken daha farklı bir tablo ile karşı karşıyayız. Millet İttifakı var mı yok mu, devam ediyor mu etmiyor mu? Bu sorunun yanıtını içinde olanlar da net olarak veremiyor. Bu kesimde henüz 14-28 Mayıs’ın ne tam analizi yapılabildi ne de ileriye dönük bir açılım sağlanabildi. Şu aşamada 6’lı masanın tüm tarafları kendi iç muhasebesi ile meşgul! Cumhur İttifakı’nda ise hangi yöntemle olursa olsun iktidarı korumanın rahatlığı ve rahatsızlığı var. Rahatlar çünkü kaybetselerdi muhalefet bile olamazlardı, dağılırlardı. Rahatsızlar, kazandılar ama seçim öncesi söyledikleri yalanlar bir bir ortaya çıkıyor. Yerel seçime kadar nasıl “her şey çok iyiye gidiyormuş gibi” gösterecekleri meçhul. *** Ayrıntılara geçersek... Erdoğan siyaset yapma biçimi gereği, Türkiye için en kötü duruma bile şöyle yaklaşıyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -Bunu nasıl lehime kullanırım? Vatan mefhumunu ikinci plana attınız mı işiniz kolay! Şimdi Saray’ın 2024 yerel seçimlerine giderken yaptığı plan şu: 1- CHP kendi iç hesaplarını kısa sürede bitiremez. Ne kadar devam ederse o kadar iyi... 2- İYİ Parti’nin dağılması için her şeyi yaptık. Dağılma süreci devam ederse daha iyi olur... 3- Cumhur İttifakı’nı genişletmek için her şeyi yapmalı... Bu yol haritasına göre yola çoktan çıkılmış görünüyor. AKP katlarında 2010’lu yıllarda yerel seçimler için şöyle bir hedefleme vardı: -Bizim için başarı İzmir, Antalya ve Çankaya’yı almaktır. Bu hedefin güdüldüğü yıllarda İstanbul ve Ankara, AKP’nin elindeydi. 2019’da bütün hesaplar altüst oldu. “İstanbul’u kaybeden Türkiye’yi kaybeder” diyecek kadar iddialı olan Erdoğan, 2019’da aldığı yenilgiyi hâlâ unutabilmiş değil. Yukarıda aktardıklarımızın devamında Saray’daki yerel yönetim başarısı şöyle tarif edilmiş: -Kaybedilen 11 büyükşehir belediyesinin tümünü almak! Her yöntemi kullanarak elde edilen 2023 seçimleri “başarısı” yerel yönetim çıtasını hayli yükseltmiş görünüyor. 28 Mayıs sonrasında pek çok bakan, TBMM’de komisyon başkanlıklarına atandı. “Biat-başüstüne” zinciri çerçevesinde görevlerine başladılar. Yakın gelecekte bu çerçevede belediye başkan adaylığına atamalar da gelecek! Cumhur İttifakı’nın hedefleri, genel seçimde etkili olmadı gibi görünse de ekonomideki duruma bağlı! *** CHP Genel Başkanı Kemal Kılıçdaroğlu dün partisinin grup toplantısında geleceğe ilişkin ipuçlarını verdi. 2014 Cumhurbaşkanı seçimi için Ekmeleddin İhsanoğlu’nu aday gösteren Kılıçdaroğlu, bu konuda hiç geri adım atmamış, tam tersine “Şimdi olsa yine aday yaparım” demişti. Benzer durum bugün için de geçerli görünüyor. Kemal Bey, “Gerekirse 6’lı değil, 16’lı masa kurarım” diyerek her şeyi özetledi. Bu sözün anlamı şu: -6’lı masa çerçevesinde attığımız her adım doğruydu. Biz hiç hata yapmadık. Seçim yeniden yapılsa yine böyle bir masa kurarım! Bir yere gittiğim yok. Önümdeki seçimden önce de sonra da varım! CHP’de bugünkü il başkanları toplantısı doğal olarak bu değerlendirmenin gölgesinde yapılacak. Farklı bir ses çıkar mı? CHP’nin önümüzdeki dönem izleyeceği politika ile ilgili düşünceleri bugünlerde çok açık konuşmak gerekiyor. Yoksa yaz sonu, “Hele şu seçim bitsin. Gerçekleri o zaman konuşalım” şarkısı yine liste başı olacak. 2023’teki her şey doğruydu, ayrıntıya girmeyelim, şimdi önümüze bakalım demek akılcı bir yol değil. 6’lı masayı 16’lıya çıkarmayı düşünen Kemal Bey, CHP içine bir masa kurmayı çok görmemeli!",https://www.cumhuriyet.com.tr/yazarlar/mustafa-balbay/2024-basladi-2092469
Mustafa Balbay,Madımak’tan Başbağlar’a,05 Temmuz 2023 Çarşamba,"2 Temmuz 1993 Sivas-Madımak katliamının ardından 5 Temmuz 1993 Erzincan-Başbağlar katliamının da 30. yılındayız. 1993 yılı yakın tarihimizin en acı zaman dilimlerinden biridir. Uğursuz yıl, 24 Ocak’ta Uğur Mumcu’nun aracına konulan bombanın patlamasıyla başladı. Aramızdan koparılan Mumcu’nun temsil ettiği değerleri sıralamaya gerek yok. 17 Şubat 1993’te dönemin Jandarma Genel Komutanı Orgeneral Eşref Bitlis’in içinde bulunduğu askeri uçak kalkıştan hemen sonra düştü. Bitlis, terör sorununun çözümü için her şeyden önce halkı kazanmak gerekir diyordu. ABD’nin Kuzey Irak’taki PKK desteğine işaret ediyordu! 24 Mayıs 1993’te Malatya-Bingöl karayolunda PKK, 33 eri kurşuna dizerek şehit etti. Dönem merkez sol ve merkez sağdaki iki partinin koalisyon yapıp toplumsal barış için kolları sıvadığı dönemdi! *** Yıl bu olaylarla seyrederken 2 Temmuz’da Banaz’dan Sivas’a alınan Pir Sultan Abdal şenliğine katılanlara yönelik provokasyon, devamında linç girişimine, yangına dönüştü; 33 yazar, ozan, sanatçı ve iki otel çalışanı; yanarak, dumandan boğularak yaşamını yitirdi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Daha bu olayın alevi dinmeden 5 Temmuz’da PKK, Erzincan’ın Kemaliye ilçesinin Başbağlar köyüne akşam saatlerinde baskın düzenledi. Akşam ezanı okunurken camideki bütün erkekleri çıkarıp köy meydanına getirdi. Köylülerin gözü önünde 29 kişiyi kurşuna dizdi, köyü ateşe verdi. Olayda toplam 33 kişi yaşamını yitirdi. 1993 yılının yukarıda sıraladığımız bütün olayları genelde Türkiye Cumhuriyeti devletine ve toplumuna yönelik bir saldırıydı. 2-5 Temmuz’un ise bize göre ayrıca ele alınması gerekir. 2 Temmuz saldırısının özellikle Alevi kökenli yurttaşlarımızın yüreğinde büyük bir yara açtığı, Madımak yangınının hiç sönmeyeceği ortadayken 5 Temmuz’da bu kez akşam namazı çıkışı yapılan kıyımın da Sünni yurttaşlarımızı ayrıca etkileyeceği bir o kadar aşikâr. Eğer toplumumuzun bir arada yaşama bağları çok güçlü olmasaydı, bu iki olayın tabanda yankıları bambaşka olabilirdi. Her iki saldırı da bütün yönleriyle araştırıldı mı? Yargılama süreçleri toplum vicdanını rahatlatacak şekilde seyretti mi? Bu sorulara olumlu yanıt vermek ne yazık ki mümkün değil. Sadece 1993 yılında yaşananlara bir bütün olarak bakıldığında ise şunu söylemek mümkün: Türkiye’nin bugünlere sürüklenişinin önü açıldı, “engeller” kaldırıldı! *** 2-5 Temmuz arasında bağ olup olmadığı, olayların yargı boyutunun karanlık yönleri ayrıca irdelenecek bir konu... Ancak bu iki büyük acının da hepimizin ortak acısı olduğunu kesinlikle unutmamak gerekiyor. Madımak’ı unutmadığımız kadar Başbağlar’ı da unutmayacağız... Madımak ne kadar ortak paydalarımıza yönelik saldırıysa Başbağlar da o kadar alçak bir saldırı... Acıları yarıştırmak ya da paylaştırmak değil hep birlikte göğüslemek ve terörün her türlüsüne karşı durmak yurttaşlık bilincinin olmazsa olmaz koşuludur. Bugün hepimizin yüreği Başbağlar’da... Camiden çıkarılıp kurşuna dizilen bedenlerdeki ruh, Anadolu’nun ruhudur. Toplumu kin ve nefretle beslemek, ekmekle beslemekten daha kolaydır ama bu toprakların kin ve nefreti yeşertmeme gibi bir özelliği vardır. Geleceğe yönelik umudumuzun yeşermesinde, hiç solmamasında da temel etken budur!",https://www.cumhuriyet.com.tr/yazarlar/mustafa-balbay/madimaktan-basbaglara-2096322
Mustafa Balbay,Can Atalay nerede? 2,22 Haziran 2023 Perşembe,"Başlıktaki soruyu ilk, 3 Haziran’da sormuştuk. TBMM’de 599 milletvekili yemin etmiş, resmen göreve başlamıştı. Sadece Türkiye İşçi Partisi Hatay Milletvekili Şerafettin Can Atalay, Genel Kurul salonuna gelememişti. Neden? Bu sorunun yanıtını çiçeği burnunda Adalet Bakanı Yılmaz Tunç verdi. 7 Haziran’da dedi ki: “Yargıtay’dan gelecek cevaba göre Meclis başkanı hareket edecek...” Gezi Direnişi davası nedeniyle halen Silivri’de tutuklu bulunan Atalay, 25 Mayıs’ta avukatları aracılığıyla mazbatasını aldı. Mazbata, “bir göreve seçilen kişiye verilen resmi belge” demek. Bu anlamda Atalay mazbatasını aldıktan sonra resmen milletvekili oldu. Avukatları da Yargıtay’a başvurdu. Tunç da topu Yargıtay’la Meclis’e atıp “Adalet bakanları geleneği”ni sürdürüyor! *** Biraz ayrıntıya girince bir AKP klasiği ile karşı karşıya olduğumuzu görüyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atalay’ın avukatları usul gereği Yargıtay Cumhuriyet Başsavcılığı’na dilekçe verdiler. Başsavcılık bu dilekçeyi alıp Gezi davasının görüldüğü 3. Ceza Dairesi’ne iletecek. Bu daire de yasa gereği en geç üç gün içinde tahliye istemine olumlu ya da olumsuz yanıt verecek. Yasa üç gün diyor. Başsavcının dilekçeyi ceza dairesine göndermesi için süre ne kadar? Konmamış! Yasa koyucu burada herhangi bir oyunun, oyalamanın olamayacağını, başsavcılığın doğal olarak hemen işleme koyacağını düşünüp, süre koymamış. İşte bu nedenle tahliye dilekçesi bir aya yakın süredir bekliyor. Sormadan edemiyoruz: Beklettiğiniz her dakika bir kişinin özgürlüğünün gaspı demek. Hiç mi vicdanınız sızlamıyor? Bizimki de soru mu; olmayan şey sızlar mı? Böyle durumlarda AKP mantığı nasıl çalışır diye sorunca da akla şu geliyor: Öyle anlaşılıyor ki Atalay’ın dosyasını öteki Gezi davaları sanıklarından ayırmak istemiyorlar, toplu halde bir karar verme eğilimi var. Eğer böyle bir niyet varsa; bu, intikamcılığa girer! *** Bir kez daha altını çizelim; dünyada “tutuklu vekil” diye bir kavram yok. Çünkü demokrasinin iyi-kötü işlediği ülkelerde konuya çok yalın bir mantıkla bakıyorlar. Ya tutuklu ise aday olmasını engelliyorlar ya da tutuklu iken aday olmasına izin verilmişse seçildiği an tahliye ediyorlar. Hukuk devletlerinde konuya bakış şu: Bir kişinin seçme hakkı varsa seçilme hakkı da vardır! Kişi seçilme hakkını kullanıp halktan yeterli oy aldıysa, nerede olursa olsun görevinin başına gidiyor. Almanya, Hollanda gibi ülkeler vatana ihanet suçundan kesin hüküm giymişler dışında her mahpusun seçilme hakkı olduğu ilkesini benimsiyor. Almanya’da başlıca yetkili Anayasa Mahkemesi. Hollanda’da bir kişi velayet ya da ebeveynlik hakkını yitirmişse aday olamıyor. İsviçre nasıl bir hüküm giyerse giysin, “Seçilen tahliye olur, görevinin başına gider” diyor. İskandinav ülkeleri, “Halk bir kişiyi seçilme yeterliliğinde görmüşse bunun üzerinde bir karar olamaz” ilkesini benimsiyor. Bizde ise şu: Tutuklu kişi milletvekili seçilir ama tahliye olup olmayacağına seçildikten sonra karar verilir! Can Atalay’ın dilekçesi 25 gündür Yargıtay başsavcısının önünde bekliyor. Yoksa başsavcılık Yargıtay’da değil mi? Saray’da mı?",https://www.cumhuriyet.com.tr/yazarlar/mustafa-balbay/can-atalay-nerede-2-2092761
Mustafa Balbay,Yanardağ’ı söndürebilir misiniz?,04 Temmuz 2023 Salı,"TELE1 Genel Yayın Yönetmeni Merdan Yanardağ’ın tutukluluğunda birinci hafta doluyor. Gazeteciliği yaşam biçimi edinmiş, bunun yanında araştırmacılığı da akademisyenlik düzeyinde sürdürmüş Yanardağ’ın sadece tutuklanma şekli bile her şeyi anlatmaya yetiyor. 4 günlük bir zincirleme operasyon. Birinci gün... Yanardağ canlı yayında her zamanki gibi ne düşündüğünü cesurca, eğip bükmeden söylüyor. İkinci gün... Başta sosyal medya olmak üzere iktidar ve çevresinde Yanardağ’a saldırı “Tutuklansın” sözcüğünde düğümleniyor. Yanardağ’ın sözleri özel montajla düzenlenip çoğaltılıyor. Üçüncü gün... Yanardağ televizyonda konuşurken canlı yayında sesleniyor, “Arkadaşlar uyardı. Kapıya polisler gelmiş...” Canlı yayında bir televizyonun kapısına dayanıldığını “izliyoruz”! Lütfedilmiş, polislere stüdyoya girmeleri söylenmemiş! Yanardağ gözaltına alınıyor. Dördüncü gün... Yanardağ geceyi Emniyet’te geçiriyor. 27 Haziran Salı günü öğleden sonra mahkemeye çıkarılıyor ve verilmiş olan tutuklama kararı açıklanıyor. Yukarıdaki zincir ancak demokrasinin, özgürlüklerin, temel hakların tümüyle askıya alındığı, hukukun tam bir iktidar silahı olarak kullanıldığı ülkelerde olur. Otobid ile zahmetsiz satış. Otobid Fiyatı Gör İlk günkü değerlendirmemiz şöyleydi: Yanardağ’ın tutuklanması yeni bir dönemin başlangıcı. Yerel seçim sürecinde daha sert uygulamaların gündeme geleceği anlaşıyor. Bugün birinci hafta oldu, ilk gün yorumumuzun ne yazık ki gerçeği yansıttığını görüyoruz. Bu yazıyı kaleme almaya hazırlanırken RTÜK Başkanı Ebubekir Şahin’den bir açıklama geldi. Başlığı şöyleydi: Kamuoyunun ve yayıncılarımızın dikkatine! Olağanüstü hal başkanlığının bilmem kaç numaralı bildirisi gibi bir giriş... Devamı zaten bu havada bir uyarıyla geliyor. RTÜK, aileye, devlete ve cumhurbaşkanına hakareti yasaklıyor. Mizah programlarında dini değerlerle alay edilmesine izin verilmeyeceğini söylüyor. Başa LGBTİ de koymuşlar ki hedef yayın organları toplum katında yalnızlaştırılsın. Hukuk devleti olmasından geçtik, Türkiye Cumhuriyeti eğer bir nebze kanun devleti ise zaten temel değerleri koruyan, hakaret suçuna karşı yaptırımlar düzenleyen maddeler var. Şahin, yerel seçim sürecinde tüm dijital yayın kuruluşlarına bildirimini yapıyor. Lütfediyor mevcut cumhurbaşkanından sonra Atatürk’e yönelik hakaretin de kabul edilmeyeceğini bildiriyor. Yeniden altını çizelim, yayıncılıkta hakaret, kin ve nefret söylemlerinin olamayacağına, olursa bunun cezasına ilişkin düzenlemeler zaten var. Bütün mesele yerel seçim sürecinin yol haritası... RTÜK, önümüzdeki iki perşembe yapacağı toplantılarda yeni cezalar sallandırmaya hazırlanıyor. RTÜK’ün genel operasyonunun ilk hamlesi olan Yanardağ’ın bu tür saldırılarla söndürülemeyeceğini en çok iktidar biliyor. Ana hedef Yanardağ üzerinden tüm yayın organlarına ve gazetecilere gözdağı vermek. RTÜK uygulamalarına göre yayın organlarının “sicili” yıllık tutuluyor. Yılın sonunda siliniyor, yeni yıla sıfırdan başlanıyor. TELE1’e bu yıl içinde 22 Şubat’ta en üst sınırdan ceza verildi, 5 gün yayın durduruldu. Aynı gerekçe ile bir kez daha ceza verilirse yayın 10 gün durduruluyor. 2023 içinde üçüncü kez ceza verilirse lisans iptali söz konusu. RTÜK’ün dünkü bildirisi çok sert bir sürecin başladığının yazılı habercisi. Buna karşı durmanın başlıca yolu şu: Toplumsal meşruiyeti çoğaltarak TELE1’in ve Yanardağ’ın yalnız olmadığını göstermek... Onların arkasında durmazsak operasyonların arkası gelecek!",https://www.cumhuriyet.com.tr/yazarlar/mustafa-balbay/yanardagi-sondurebilir-misiniz-2095969
Mustafa Balbay,Demokrasi güvenliği!,29 Haziran 2023 Perşembe,"14-28 Mayıs öncesinde yeri geldikçe kullandığımız tanımlardan biri şuydu: Seçim güvenliği! 20 Nisan’daki “Seçim günü güvenliği” başlıklı yazımızda “güvenlik” kavramının klasik bağlamından koptuğunu hemen her alanda hissedilen bir eksiklik olduğunu vurgulamıştık. Öyle bir zincir ki sandık güvenliği, sayım güvenliği, seçim günü güvenliği sıralanıp gidiyor... Oysa AKP iktidarına kadar “can ve mal güvenliği” diye özetlenen genel bir kavram vardı. Bunun da devlet tarafından sağlanacağı, sağlanması gerektiği her fırsatta dile getirilirdi. Demirel, “Fırat kıyısında bir çobanın iki koyunundan biri kaybolsa sorumlusu ülkeyi yönetendir” derdi. Bugün ise siyasetçi koyunun değil, oyunun izini bulmaya çalışıyor. Kime karşı? Ülkeyi yönetenlere karşı! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** İnsanın en iyi ve en kötü huyu alışmasıdır. Alışmasa, en kötü ortamda yaşamaya zorlandığında hayatta kalamazdı. Ama olumsuzluğa alışmak da insan onuruna yaraşır bir iş değil. Toplum, oyların çalınmasına alıştı! Oyların korunamamasına alışmadı! Niye korunamadı diye soruyor. İyi ki soruyor. Sormasa daha fena. Ama biz de sormadan edemiyoruz: Oyları koruyamayanlara yüklenmek kadar oyları çalanlara da yüklenmek gerekmez mi? İşin bu kısmı önümüzdeki seçime kadar gündeme gelmeyecek! Başka bir güvenlik boyutuna değinelim: Demokrasi güvenliği! Demokrasi, beş yılda bir oy ver, sonra koyver değildir! Demokrasi, iktidarların kendilerinden başka hiçbir siyasi harekete nefes aldırmama özgürlüğü değildir. Demokrasi, anayasayı “banayasa” haline getirip, istediğin yerden delme hakkı değildir. Demokrasi, herkesin eşit yurttaş olarak özgürlüklerden ve refahtan eşit pay alma hakkıdır. Ekonomiden eğitime, bireysel özgürlüklerden ülke yönetimine katılma hakkına kadar her alanda ciddi bir “demokrasi güvenliği” sorunu var. *** Gezi’nin 10. yılında, o direnişin demokrasi güvenliği açısından ne kadar önemli olduğunu bir kez daha vurgulamak geleceğe dönük dersler çıkarmak gerek. İktidar, toplumun ne istediğini yüksek sesle söylemesinden, bunu barış ortamı içinde, hukukun dışına çıkmadan yapmasından çok korktuğu için Gezi’yi “terör faaliyeti” saymaya kalktı. Başta Can Atalay olmak üzere Gezi davası tutukluları Mücella Yapıcı, Çiğdem Mater, Mine Özerden, Tayfun Kahraman, Hakan Altınay 14 aydır hapiste. Demokrasi ve özgürlük nöbetçilerine sevgili Merdan Yanardağ da eklendi... Can Atalay Silivri’den, arkadaşımız İklim Öngel’in sorularına verdiği yanıtlarda, iktidara karşı siyasal ve toplumsal muhalefetin sorumluluklarına dikkat çekiyor. Gezi davasına bu açıdan yaklaşıyor. Umut, bir hapishane çiçeğidir. Demirde ve betonda da açar. Atalay, ne olursa olsun umudun yükseltilebileceğini söylüyor. Umudun ruhu hedeftir. Hedef olmadı mı umut da hangi yöne doğru büyüyeceğini bilemez. Türkiye’nin sosyal, demokratik, laik bir hukuk devleti olması gerektiğine inanan tüm kesimlerin üzerinde birleşebileceği bir kavram öneriyoruz: Demokrasi güvenliği! Demokrasinin en temel kuralı da şudur: Seçimle gelen, seçimle gider! Bu yolu kapatan bir iktidara karşı toplumun, hukukun içinde kalarak, bir araya gelerek, ortak paydalar üreterek Cumhuriyeti koruması, devamında da demokrasiyi güçlendirmesi gerekiyor. Demokrasiyi büyük ölçüde zayıflattık... Güçlendirmek için Cumhuriyetin 100. yılını umut ve bilinçle kutlayarak başlayabiliriz...",https://www.cumhuriyet.com.tr/yazarlar/mustafa-balbay/demokrasi-guvenligi-2094716
Mustafa Balbay,Öfke yükseldikçe akıl uçar!,28 Haziran 2023 Çarşamba,"İYİ Parti’nin merkez sağa oturması siyasetin dengeleri açısından son derece önemliydi. Biz de bunun gerekli, hatta zorunlu olduğunu yeri geldikçe vurguladık! Öfke Partisi Genel Başkanı Meral Akşener, herkesi paylarken muhalefet medyasının da payını verdi ama bizim vicdanımız rahat. Beş yılda ana konusu sadece İYİ Parti olan 30’dan fazla yazı kaleme almışız. Hemen tümünün ruhu girişte vurguladığımız zeminde. Sıklıkla da şu gerçeğin altını çizdik: İYİ Parti, AKP iktidarından sonra kurulmuş ve barajı aşmayı başarmış ilk ve tek partidir! Bunun nedeni de seçmenin merkez sağda bir merkez aramasıydı. DEVA ve Gelecek Partisi benzer bir zemine oynadı, olmadı. Akşener barajın üzerinde başlayan liderliğini hep daha üste taşımak için çırpındı, bu da olmadı! 14 Mayıs seçimlerine giderken İYİ Parti’nin ve Türkiye İşçi Partisi’nin özgüveni ayrıca yüksekti. Biz de iktidar değişimi açısından bunu son derece olumlu bulmuş, hedeflerinin gerçekleşmesini istemiştik. Bu da olmadı! *** İYİ Parti kongresine gelirsek... Otobid ile ücretsiz ekspertiz Otobid Fiyatı Gör Sahnede 3 Mart’ı geride bırakan bir Akşener vardı. Hukuktaki temel tanım elbet siyaset için de geçerli: Usul, esasın kapısıdır! Usul sözcüğünün yerine “üslup” da konabilir. Akşener elbette yeni bir yol seçebilir. Millet İttifakı çatısı altında yapılan denemenin sonuç vermediğini, önümüzdeki dönem daha iddialı olmak için tek başına yürümek istediğini partisinin kongresinde ilan etmeyecek de nerede edecek? Bunu yaparken yolları ayırdığı kişilerle yeniden el sıkışmak zorunda kalabileceğini de unutmamalıydı. Bunu yaparken “pişmanlık”, “diyet” gibi sözler yerine, “zamanın ruhu”, “niyet” gibi sözler kullanabilirdi. Bunu yaparken parti içi muhalefetle CHP’yi bir tutup hedefi belirsiz dağınıklığa gerek yoktu. Çok sık kullandığı, “millete gideceğiz” sözü, “su 100 derecede kaynar”, “iki kere iki dört eder” gibi genel bir doğru. Konuşmanın rotası yoktu. Akşener, 25 Ekim 2017’de kurduğu partisinin daha önceki iki kongresinden de sorunlu çıktı. Aylarca tamirat için uğraştı. Bu kez her şeyi dümdüz ettiği için tamirat sorunu yok! *** Mizah iyi bir izah tarzıdır. İYİ Parti kongresini baştan sona bu yaklaşımla yazmak isterdik. En azından son bölümde bu açıdan dokunalım. Akşener, 2018 seçimlerine CHP’den gelen 15 milletvekili ile grup kurup girmeyi “en büyük pişmanlığım” şeklinde dile getirdi. Biz son pişmanlık diye bir kavram biliyorduk, demek ki “sonradan pişmanlık” da var. 15 milletvekiline beş İYİ Partili milletvekili eklenerek grup kurulmuştu. O beşe baktık, bugün hiçbiri yok. Hatta öteki kurucuların da çoğu yok. Dünyada hiçbir değirmen Akşener kadar iyi insan öğütemez desek, abartmış olmayız. Akşener, savaşmayı çok istediğini anlatmak için “kellemle top oynamayı severim” dedi. Biz “kelle koltukta” diye biliyorduk, demek ki “kelle ayakta” da var. Ama kelle de bu kadar ayağa alınmaz ki! Noktayı öfke üzerine iki sözle koyalım: Öfke, haklılığın intiharıdır! Öfke yükseldikçe, akıl uçar!",https://www.cumhuriyet.com.tr/yazarlar/mustafa-balbay/ofke-yukseldikce-akil-ucar-2094497
Mustafa Balbay,AKP milletin IMF’si oldu!,13 Temmuz 2023 Perşembe,"Bu zamların hızına radar denetimi gelse iktidar ceza zincirinden kurtulamaz. Bir ürünü almak için kuyruğa girseniz sıra size gelinceye kadar fiyatı yükseliyor. Hiçbir şeyi üst üste aynı fiyata alamıyorsunuz. Satıcıya soruyorsunuz: - Deponuzda bekleyen ürünün maliyeti mi arttı? “Hayır ama” diyor, devam ediyor: - Abi bu ürünü sana sattım, yerine yenisini bu fiyata bile koyamayacağım! Kendisini kurtarmaya çalışan bir sonrakinin üstüne maliyeti yüklüyor. En çok ezilen de sabit gelirliler oluyor. Adı üstünde onların geliri sabit, zamlar hareketli. Yurttaş baş döndüren zamlar karşısında şaşkın, soru şekli bile değişti. Eskiden, “Bunun fiyatı kaç lira” derken şimdi doğaçlama olarak şöyle soruyor: - Bunun fiyatı ne kadar oldu? Zam kesin de ne kadar olduğunu kestiremiyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol --- Türkiye, kriz anlarında hükümetlerin Uluslararası Para Fonu’ndan (IMF) imdat beklemesine bir nebze alışmıştı. Sıcak para bulmakta zorlanınca, borcu borçla kapatmak olanaksız hale gelince, uluslararası finans kuruluşları Türkiye’deki yönetimi “güvenilmez” ilan edince devreye IMF giriyordu. IMF demek kemer sıkma demektir! Herkes biliyordu ki IMF bir plan yapacak. Buna göre devlet-millet herkes tasarruf tedbirlerine uyacak. En son 2001 krizinden sonra sıkı bir IMF programı uygulandı. Ecevit hükümeti döneminde başlayan program AKP iktidarı döneminde de devam etti. Böylece acı reçeteyi uygulamaya koyan AKP öncesi iktidar, bunun nimetlerinden yararlanan ise AKP hükümeti oldu. Bu kez tablo baştan sona AKP’ye ait. Uygulamaya bakılırsa 14-28 Mayıs’tan önce bir iktidar varmış, 28 Mayıs sonrası oluşan yeni hükümette Mehmet Şimşek adlı bir bakan ekonomiden sorumlu olmuş. Önceki hükümetin akıldışı politikalarını bırakıp “rasyonalizme” dönülmüş! Oysa gerçek, son 6 yıldır ekonominin istikrarlı bir şekilde kötüye gittiği! Şimşek’le beraber harçtan vergiye, benzinden motorine her şeye zam yağıyor. Buna karşılık sabit gelirlilerin, bordro mahkûmlarının alacağı zamlar harcamalarının KDV’sini bile karşılamıyor. Üstelik herkesi asgari ücretten sonra asgari maaşta eşitleyip beyin terinin karşılığını sıfırlıyorlar. *** Türkiye’nin kesinlikle uluslararası finans kuruluşlarının elinde oyuncak olmasını istemiyoruz. Kendi ekonomi programını kendisinin yapmasını istiyoruz ama bugün böyle bir tablo yok. Ne var? Millete cefa, devlete sefa! Millet IMF politikalarından daha beter zamların kıskacında kıvranırken iktidar, “İtibardan tasarruf olmaz” politikasını devam ettiriyor. “Fedakârlık” tam bir eşitlik içinde paylaştırılıyor: “Feda” kısmı millete, “kârlık” kısmı iktidara ve ranta! Vergi sisteminde de yine aynı uygulama: Vereni mahvet, vermeyeni affet! Devlet zaten verginin yüzde 70’ini dolaylı alıyor. Yani her türlü kıpırdamayı vergilendiriyor. Böylece örneğin temizlik malzemesine yüzde 20 KDV’yi asgari ücretli de aynı oranla ödüyor rant zengini de! Türkiye fakirleşiyor... Hepimiz soyuluyoruz... İktidar bunu yaparken halkın cebinden çıkan parayı unutturup cebine giren parayı hesaplatıyor. Millet soruyor: Bu iktidarı denetleyecek, “Dur” diyecek, yanlışların hesabını soracak kimse yok mu?",https://www.cumhuriyet.com.tr/yazarlar/mustafa-balbay/akp-milletin-imfsi-oldu-2098772
Mustafa Balbay,Vurun Cumhuriyet’e,20 Haziran 2023 Salı,"İlhan Selçuk’u yarın Hacıbektaş’ta mezarı başında anacağız. 13 yıl olmuş... 21 Haziran 2010, Silivri’deyim. Televizyonun altyazısından öğrendim başyazarımızı, büyük ustamızı kaybettiğimizi. Ne edebileceğim telefon ne gidebileceğim bir yer var. Hücreme geçtim, başımı demir ranzaya dayadım; yıllar geçti gözümün önünden. Ergenekon kumpasında İlhan Selçuk’la aynı davadan yargılanıyorduk. Benim üyesi, İlhan Abi’nin yöneticisi olduğumuz iddia edilen Ergenekon örgütünün eylemlerinden biri şuydu: Cumhuriyet gazetesine bomba atmak! Yanlış okumadınız, biz kendi gazetemize bomba attırıp kaos yaratmayı amaçlamıştık! Zaten 6 Mart 2009’da tutuklanırken şu an kaçak olan savcı Zekeriya Öz’ün ilk sözlerinden biri şu olmuştu: -Uğur Mumcu’yu öldüren örgüte üyesin. Olmadığını mahkemede ispat edersin! *** Bu akıl almaz suçlamaların tümü çöktü ama dava sürecinde İlhan Selçuk öldü. 21 Haziran’da, en uzun gündüzde kaybettik. Cumhuriyet’e saldırılar ise bitmedi. Otobid ile zahmetsiz satış. Otobid Fiyatı Gör Değil Türkiye’de, dünyada Cumhuriyet kadar kendisi ve yazarları değişik suçlamalarla, karalamalarla karşı karşıya kalan gazete olmamıştır. Araştırmacı gazeteciliğin kanıtı Uğur Mumcu’nun, bütün enerjisi ve iradesiyle gerçekleri ortaya koymaya çalışırken bir hafta içinde hem CIA hem MOSSAD hem KGB ajanı olduğu yazılmıştı. Uğur Abi topuna şu karşılığı vermişti: “Bunların tümü aynı anda olmaz. Hangisiysem bir karar verin...” Suçlanmadığımız bir yolsuzluk kalmıştı, o da oldu. Anadolu’da bir söz vardır: Hırsıza hırsız deme, çuvalı başına geçirir! Akla bunu getiren, kabulü ve gerçekleşmesi olanaksız bir suçlama. Bugün Cumhuriyet adına en ağır sorumluluğu üstlenen, Cumhuriyet Vakfı Başkanı Alev Coşkun 17 Haziran Cumartesi günü “Bu kale işgal edilemez” başlığı ile bütün iddialara yanıt verdi. Cumhuriyet okuruna bu açıklamaları yapması gerekirdi. Çünkü Cumhuriyet’in sahibi okurlarıdır. Vakıf olduğu için de ayrıca ve sürekli denetim altındadır. Cumhuriyet Vakfı Genel Sekreteri sorumluluğu ile Işık Kansu da hedefte. Bu durumun onlarca tarifi olabilir ama aklıma gelenlerden biri şu: Güneş balçıkla sıvanır, Işık yolsuzlukla suçlanamaz! Cumhuriyet Vakfı Yönetim Kurulu üyesi ve saymanı Hüseyin Yıldız’ı usulsüz bir işlemle suçlayana sorarlar: Sen sayı saymasını biliyor musun? İşin özeti, Cumhuriyet Vakfı’nın üst yönetimi topun ağzına konarak Cumhuriyet’e bir saldırı daha yaşıyoruz... Bunu da aşarız, neleri aşmadık ki... *** Silivri’nin ilk aylarında, bir gardiyan demir kapının dar penceresini açıp fısıldadı: -Mustafa Bey size ismi garip bir kişinin selamı var. “Kim?” -Adı CUMOK’muş. CUMOK Bey’in selamı var deyin, o anlar dedi! “Anladım anladım... Sağ olsun getirip gelen...” Cumhuriyet okurları (CUMOK) ile aştık her engeli. Biz, Cumhuriyet’in evlatlarını herkese anlatmak zordur... Biz, Cumhuriyet’ten aldıklarımızla değil Cumhuriyet’e verdiklerimizle doyarız... Biz, ne baskının ne zulmün ne paranın önünde eğiliriz. Sadece Cumhuriyet’in temsil ettiği değerlerin ve bu değerleri taşıyan okurun önünde eğiliriz… Biz, adını Atatürk’ün koyduğu bu gazetenin bayrağını hep ayakta ve yüksekte tutmaktan başka bir gaye edinmeyiz... Biz, Çanakkale’de emperyalist güçlerin, “Koca dağlar Türk doğurmaya devam ediyor” demesi misali, içimizden Cumhuriyetçiler doğurarak kuşaktan kuşağa yaşarız... Vurun Cumhuriyet’e... Bize her türlü karayı çalmaya kalkabilirsiniz, hapsedebilirsiniz... Hatta öldürebilirsiniz... Ama yenemezsiniz!",https://www.cumhuriyet.com.tr/yazarlar/mustafa-balbay/vurun-cumhuriyete-2092156
Mustafa Balbay,Yeni bir Türkiye sentezi,06 Temmuz 2023 Perşembe,"Siyasi hareketlerin ruhu, hedefidir. Tersten de okuyabilirsiniz: Hedefi olmayan hareketlerin ruhu yoktur! 14-28 Mayıs seçimlerinin öncesine ve sonrasına baktığımızda hiçbir partinin Türkiye’yi kucaklayan, Cumhuriyetin 100. yılının hakkını verip, bunun devamına ilişkin gelecek üreten bir hedef sunmadığını görüyoruz. İktidar, varlığını korumaktan başka bir hedefe sahip değil. Bunun için her şeyi feda etmeye de hazır. Türkiye’yi bir yere taşımaktan vazgeçtik, kendisini 2024’e taşımaktan başka bir gayreti yok. Sadece bu haftanın ilk üç gününde olanlara bakalım: - 10 yıldır Mısır Devlet Başkanı Sisi’ye etmedik hakaret bırakmadılar, bu hafta karşılıklı büyükelçi atayıp 180 derece döndüler. - Yıllardır, faiz sebep, enflasyon sonuç dediler, yakın tarihin en yüksek faiz oranlarına giden yolu genişlettiklerini açıkladılar. - Haziran enflasyonunda iktidarın açıkladığı rakam yüzde 39, bağımsız araştırma kuruluşunun yüzde 108. İki buçuk kat fark var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - En düşük memur maaşını 22 bin liraya çıkarırken, beyin teri dökenleri de en altta eşitlediler. Bunlar, sosyal hukuk devletinin, uluslararası itibarın bitmesi demek. *** Buna karşılık muhalefet partilerinin tümünde başlar, partinin içinden başka bir yere bakmıyor. Gelecek Partisi ile DEVA grup kurma derdine düşmüş, paylaşamadıkları neyse anlaşamıyorlar. Saadet Partisi, Yeniden Refah Partisi’nin gerisinde kalmanın şokunu atlatamadı. İYİ Parti, merkez sağı doldurur mu boşaltır mı derken, Meral Hanım yanına eski MHP büyüklerinden Oktay Vural’ı aldı. Parti önce kendi içinde önünü görecek sonra Türkiye’ye yön önerecek! CHP’ye gelince... Seçim sonuçlarını cesaretle masaya yatırmaktan çekinen bir yönetim... Kurultay sürecini başlatıp büyük kurultay tarihini açıklamayan, yolda duruma göre karar verme anlayışını benimsemiş bir genel merkez... Yaptığı her şeyin doğru olduğunu, değişimin zaten başlamış olduğunu, değil 6’lı, 16’lı masa bile kurabileceğini söyleyerek CHP’nin kendi gücünü böylesine ikincilleştiren bir kaptan... Bu tablo karşısında Kemal Kılıçdaroğlu öyle bir noktada ki parti içinde kendisine ne yüksek sesle git diyen var ne kal diyen! CHP içinde hiç kimse “söylemiyor”... Herkes “söyleniyor”! Kılıçdaroğlu’nun 25 milyon oyu 35 gün sonra anımsaması elbette güzel ama keşke 29 Mayıs günü çıkıp, “Önce bana oy veren 25 milyon seçmene teşekkür ediyorum. Bu oyun hakkını vereceğim” diye başlayan bir açıklama yapıp onların yıkılan umut kalelerini bir nebze inşa etseydi. *** Siyaset yeniden şekillenecek. 14-28 Mayıs seçimleri bütün yönleriyle masaya yatırıldığında şunlar da görülecektir: İktidar ve muhalefet kanadında birbirinden çok farklı partiler bir araya geldi... Toplum başta Avrupa olmak üzere pek çok ülkenin aksine sandıkla hâlâ çok barışık, katılım yüksek... Topluma güven verildiğinde 84 milyonun her kesiminden çıkacak bir lider iktidara yürüyebilir... Bu genel tablo bize yeni bir Türkiye sentezinin gerekli olduğunu söylüyor. O sentez toplumu sürükleyen bir hedef üretecek. O hedef toplumun diline yerleşecek... Bu sentezi, önceliği parti içi iktidara değil, Türkiye’de iktidara verecek bir heyecan üretebilir!",https://www.cumhuriyet.com.tr/yazarlar/mustafa-balbay/yeni-bir-turkiye-sentezi-2096685
Mustafa Balbay,Saray’ın yeni rotası,27 Haziran 2023 Salı,"Yazıyı kaleme almaya hazırlanırken Tele1 Genel Yayın Yönetmeni Merdan Yanardağ’ın gözaltına alındığı haberi geldi. Önce ortamı hazırladılar, sonra aldıkları kararı uygulattılar. Yanardağ’a gözaltı sabahtan planladığımız yazının tam ortasına oturuyordu. Bugün Saray’ın sonbahar ve devamındaki hesaplarını sütuna yatırıp, bir an önce derlenip toparlanmak gerektiğini vurgulamayı planlamıştık. Önümüzdeki dönem kullanılacak araçlardan biri hukuk olacak. Yanardağ hakkında herhangi bir soruşturma açılsa, ifadeye çağrılsa gitmeyecek mi? Çok değil, en son 22 Mayıs’ta bir başka soruşturma nedeniyle ifadeye çağrıldı, gitti. İfadesini verdi, serbest bırakıldı. Bu kez 28 Mayıs sonrası hukuk işliyor. Bunu pek çok alanda görüyoruz. Saray’ın sonbahar hesaplarına gelince... “Muhalefeti bir daha bu kadar dağınık bulamayız” diye düşünüp buna göre bir yol haritası oluşturdukları anlaşılıyor. Masada anayasa değişikliği var. İlk ikilem şu: Yeni bir anayasa mı yapalım, kapsamı belli bir anayasa değişikliği mi? Otobid ile zahmetsiz satış. Otobid Fiyatı Gör Hangisine karar verirlerse versinler asıl amaç anayasa değil. Anayasa tartışmaları üzerinden kendilerince muhalefeti parçalamak ve iyice etkisiz hale getirmek. Yerel seçimleri alıp “daha ileri” gitmek! Şu anda iktidar için anayasa zaten fiilen yok. İstedikleri yerinden delip istediklerini yerini atabiliyorlar. Sonbahara doğru yeni bir anayasa taslağı ile muhalefeti sorumluluğa ortak olmaya çağıracaklar. Saadet Partisi, DEVA ve DP’nin evet diyebileceği maddeleri öne sürecekler. İYİ Parti’nin o güne dek nasıl bir noktaya evrileceği belli değil ama buraya hatlar kurup muhalefet ekseninden koparmanın yollarını arayacaklar. Bu durum CHP’nin konumu açısından da önemli olacak. Örneğin Kılıçdaroğlu’nun “Başörtüsü çözümünü yasaya bağlayalım” cümlesine verdikleri, “Daha sağlam olsun anayasaya bağlayalım” yanıtının devamını getirecekler. Soracaklar: Var mısınız? Saray’ın yol haritası önünde YRP ve HÜDA PAR pürüzleri olabilir, son tahlilde aşılır! Onlar Saray’ın yaptığını da beğenmeyip daha ileri gidilmesini isteyebilir. Ancak Erdoğan’ın izin vereceği kadar Erdoğan’a muhalefet edip sonra da belli bir noktaya gelebilirler. Şu anda iktidarın her türlü planı gündeme getirip toplumu deneme tahtası yapma ortamı var. Hızla bu ortamı değiştirip demokrasi mücadelesini kurumlaştırmak gerekiyor. Bir başka açıdan bakıldığında iktidar çökmüş durumda. Ekonomi bunun başlıca göstergesi. 2019’dan beri her fırsatta yinelenen söylemlerin tam tersi bir yöntem deneniyor. Mehmet Şimşek’in, “akıl ve mantık yoluna girme” çabasının, ana kumandada Saray olduktan sonra istenen sonucu vermesi çok zor. Seçimden önce ekonomiyi konuşturmamayı başarmışlardı. Korkarız seçimden sonra da konuşturmamayı “başaracaklar”. Böylece yaşanan hüsranın nedenleri, sonuçları örtük kalacak. Yeni bir anayasanın çapı çerçevesi konuşulacak. Bütün bunlar için gerçekleri söyleyecek, bağımsız bir medyanın olmaması gerekiyor. Bunun yolu da bugüne kadar kanal kapatma, ilan cezası verme gibi yöntemlerdi. Yanardağ’ın gözaltına alınması burada da daha ileri gidileceğini gösteriyor. İktidar yol haritasını belirlemiş: -Yıkılırsam ülkenin üstüne yıkılırım! Yine, yeniden, yeni bir toplumsal direniş, derlenip toparlanış gerekiyor.",https://www.cumhuriyet.com.tr/yazarlar/mustafa-balbay/sarayin-yeni-rotasi-2094219
Mustafa Balbay,100. yıl Ekonomide bağımsızlık!,08 Temmuz 2023 Cumartesi,"7 Temmuz’a zamlarla, vergilerle, harçlarla başladık! Dünkü Resmi Gazete, ekonominin geldiği noktanın anlatımıydı. Bütün yükü vatandaşa yüklemekten başka çareleri kalmadı. Para bulmak için de çare, Erdoğan’ın memleket gezisine çıkması, yani Birleşik Arap Emirlikleri’ne (BAE) gitmesi! Ankara’da konuşulan o ki Mehmet Şimşek, Erdoğan’a şunu önermiş: - 2 yıl kamu- halk her alanda acı reçete uygulayalım, Arap ülkelerinden sıcak para beklemeyelim! Erdoğan karşı çıkmış, “Her şey yerel seçimleri kazanmaya göre planlanmalı” demiş! BAE de 22 Haziran’da Cevdet Yılmaz ve Mehmet Şimşek’e sıcak para vermek yerine şunu istemiş: - Kârlı şirketlerinizi alayım! Şimdi Erdoğan temmuz ortası gidip “bizzat” pazarlık yapacak! Şimşek izlenen politikayı, “Ortaya karışık bir şey” diye özetliyormuş! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tablo ekonomik bağımsızlığın ortadan kalktığını gösteriyor! *** Bugünden itibaren her cumartesi, yazımızı iki başlıkla paylaşmayı planladık. Birinci başlık, “100. yıl”, ikincisi o haftanın güncel bir olayının Cumhuriyetin 100. yılı ile bağlantılı anlatımını içerecek. Cumhuriyetin 75. yılı köşe yazarlığımın ilk yıllarına denk gelmişti. 100. yıl sürecinden çok daha etkili kutlanmıştı. Yıl boyunca her alanda gelinen noktayı irdeleyen sempozyumlar, yarışmalar yapılmıştı. 100. yılda böyle bir hava görünmüyor. Kutlama sadece 29 Ekim günü ile sınırlı kalamaz, kalmamalı. Bugün içinde bulunduğumuz durum ne olursa olsun, 100. yılı kutlamanın bir başka anlamı olmalı. Cumhuriyetin ilanı... Tam bağımsızlığın kilometre taşı demek. Türkiye Cumhuriyeti devletinin dünya sahnesine çıkması demek. Savaş meydanlarında elde edilen zaferin, diplomasi masalarından sonra milletin iradesinde de taçlandırılması demek. Vatanın sadece toprak parçasından ibaret olmaması, özgür bireylerin üzerinde yükselmesi demek. 600 yıllık imparatorluk ve binlerce yıllık tarihin ardından çağın değerlerini yakalayan bir uygarlık mücadelesine girişmek demek. Ekonomik bağımsızlığı en az siyasal bağımsızlık kadar önemsemek demek. Bütün bu “demek”lerin her biri ayrı yazı konusu. Ve hepsi bir bütün. Sadece işinize gelenleri alıp kalanlarını ötelediğinizde Cumhuriyetin ruhuna saygısızlık etmiş olursunuz. Mustafa Kemal Atatürk’ün 29 Ekim 1923’e gelinceye dek attığı ve atmak istediği adımları sıraladığınızda Cumhuriyetin ilanının, başarılanların taçlanması kadar, hatta daha çok, yapılacak devrimlerin habercisi olduğunu söyleyebiliriz. *** Cumhuriyet tarihçileri elbet 100. yılın hakkını veren çalışmalar yapacaktır. Atatürk ileri görüşlülüğünü tarihte de ortaya koydu, büyük eseri Nutuk’la bir bakıma kendi tarihini kendisi yazdı. Biz her şeyden önce Cumhuriyetin bir yurttaşı olarak, aydın olarak, gazeteci olarak 100. yılı bugünle birleştirerek anlatmaya çalışacağız. İçine eleştiriyi, özeleştiriyi katacağız. “Böyle bir iktidarla 100. yıl mı kutlanır” diyen bir dostuma şu yanıtı verdim: Ben Ege Üniversitesi İletişim Fakültesi’ni 1981’de birincilikle bitirdim. O yıl Atatürk’ün doğumunun 100. yılıydı. Türkiye’yi Kenan Evren yönetiyordu. Ama biz Atatürk’ün doğumunu daha güzel yarınlar mücadelesine güç katarak kutladık! İstiklal Marşı’mız diyor ya: “Korkma, sönmez bu şafaklarda yüzen al sancak, Sönmeden yurdumun üstünde tüten en son ocak.” 100. yılı kutlayacak ocaklar sönmedi, sönmez, sönmeyecek...",https://www.cumhuriyet.com.tr/yazarlar/mustafa-balbay/100-yil-ekonomide-bagimsizlik-2097320
Mustafa Balbay,NATO’nun yeni düşmanı yine Rusya!,11 Temmuz 2023 Salı,"Bugün Litvanya’nın başkenti Vilnius’ta NATO zirvesi başlayacak. NATO’nun her zirvesi “tarihi”dir. Bu kez gerçekten tarihi bir zirve görünüyor. NATO’nun hemen her zirvesinde Türkiye’yi doğrudan ilgilendiren bir ya da birden fazla konu olur. Bu kez de öyle... 26 Aralık 1991’de Sovyetler Birliği’nin resmen çökmesi ile sona eren Soğuk Savaş’ın ardından iki soru işareti oluşmuştu: 1- NATO’nun varlık nedeni Sovyetler’e, yani komünizm tehlikesine karşı bir Batı bloku oluşturmaktı. Şimdi NATO’nun işlevi ne olacak? 2- Türkiye Soğuk Savaş döneminde tam bir ileri karakoldu. Karakol boşalınca Türkiye’nin işlevi ne olacak? 1990’lı yılların daha başında NATO kendisine “alan dışı” işler buldu. Büyük Ortadoğu Projesi (BOP) ile birlikte Fas’tan Afganistan’a kadar 20’ye yakın ülkeyi kapsamına alan bir “yeniden şekillendirme” işine girdi, ağzına yüzüne bulaştırdı. Belki de plan buydu; kontrollü kaos! Zaman içinde Türkiye de “ileri karakol” işlevinden “merkez karakol”a doğru evrildi! *** Yakın geçmişin özeti böyle. Bugüne gelirsek... 32 yıl sonra NATO’nun yine ilanen duyurduğu “baş düşmanı” Rusya oldu. Örneğin 2010 Lizbon zirvesinde Rusya neredeyse ortak hareket edilebilecek bir NATO sempatizanıydı. 2022 Madrid zirvesi ise Rusya-NATO savaşının gölgesinde yapıldı. Kimi beklentiler bu yılki zirveye kadar Ukrayna savaşının biteceği yönündeydi. Biz de şunu anımsatmıştık: İkinci Dünya Savaşı’nı Polonya’yı işgal ederek başlatan Hitler, her şeyin iki hafta içinde biteceğini düşünmüştü! Önceki akşamın sıcak haberi Biden-Erdoğan telefon görüşmesiydi. Biden genel durumu şöyle özetledi: - Rusya ile savaş halindeyiz! Bu cümle telefon görüşmesinin de nedenlerini ortaya koyuyor. ABD, böylesi durumlarda “müttefik” dediği ülkenin “kayıtsız şartsız” yanında olmasını ister. Kendisinin topluiğne ucu kadar çıkarı ile müttefikinin çok yaşamsal bir çıkarı karşı karşıya gelse ikirciklenmeden kendisininkini tercih eder. ABD’nin Rusya’ya karşı Türkiye’yi yanında tutması kendisi için çok hayati! Bunun karşılığında Erdoğan’ın Türkiye iç kamuoyuna “zafer” diye sunabileceği bir kazanımı yeterli olabilir! Gündemdeki konu İsveç’in NATO üyeliği. Erdoğan Vilnius’a giderken buna evet demenin karşısına şunu koydu: - AB’de önümüzü açın! O kadar yuvarlak bir cümle ki. Biden dese: - Türkiye’nin AB üyeliğini yürekten destekliyorum, hayatta hiçbir şey bundan önemli olamaz! Yeter mi? Elma şekeri isteyene çok bile! *** Ekonomide içinde bulunduğumuz durum ortada... Cevdet Yılmaz’la Mehmet Şimşek bazen Körfez’e gitmiyor! Körfez ülkelerinin de derdi Türkiye’nin altın yumurtlayan şirketleri! Ekonomi bu haldeyken, “nereden hangi yolla gelirse gelsin, yeter ki döviz gelsin” çırpınışındayken Erdoğan’ın pazarlık gücünü ne kadar kullanabileceği ortada! Saray, Ukrayna’daki NATO-Rusya savaşında Montrö’yü anımsamış, bu anlaşmaya dayanarak denge politikası uygulamaya çalışmıştı. Bugünden itibaren bu dengeyi tutturmanın daha zor olacağı görünüyor. AB, geçen 32 yılda doğal genişlemeler dışında köklü bir siyaset üretemedi. Süreç silah sanayi odaklı düşünen ABD’nin inisiyatifinde ilerliyor. Hiç umudumuz yok ama Erdoğan, NATO zirvesi dönüşü muhalefeti de bilgilendirip karşılaşacağı büyük baskıları göğüslemek için güçlü bir iç hat oluşturmalı.",https://www.cumhuriyet.com.tr/yazarlar/mustafa-balbay/natonun-yeni-dusmani-yine-rusya-2098145
Mustafa Balbay,Banaz’da 2 Temmuz!,01 Temmuz 2023 Cumartesi,"Yarın 2 Temmuz 1993 Madımak yangınının 30. yılı! Aradan 2 kuşak geçti, yangın hâlâ ateşin düştüğü yüreklerde yanmaya devam ediyor. 30 yıldır tanığıyım, o ateşin üzerinde hiçbir zaman kin, nefret, intikam pişmedi. O ateşin üzerine hiçbir zaman ayrılık, kutuplaşma tepsileri konmadı. En yanık yürekler bile hep şunu istedi: -Bir daha Madımak acısı yaşanmasın! Bu nedenle de hep ana istem, “Madımak unutulmasın” oldu. 2 Temmuz 1993’te, İstanbul’da Cumhuriyet’in haber merkezi müdürüydüm. Kontrol edilebilir bir protesto görünümünde başlayan olaylar lince dönüştü. Gecenin devamında sabaha karşı Sivas, yüzlerce yıldır binlerce ozanın yetiştiği Sivas, ölü ozanlar kenti oldu! *** 24-25 Haziran’da Sivas Banaz’da, 34. Pir Sultan Abdal anma etkinliklerine katıldık. Pir Sultan Abdal 2 Temmuz Kültür ve Eğitim Vakfı’nın düzenlediği etkinlikte türkülerle dolduk. Otobid ile ücretsiz ekspertiz Otobid Fiyatı Gör 24 Haziran’da Yusuf Gül, Ali Sultan, Ceylan Gaygusuz, Görkem Gürlevik, 3 Çınarlar, Gül Ay, 25 Haziran’da Dertli Divani, Gökhan Kılıç, Sinem Önel, Bahar Doğan, Bilal Demir-Uğur Küçük, Hüseyin Hışım-Hüseyin Aşkın, Onur Biçer Yıldız Dağı’yla yarışan yücelikte, her biri ötekinden anlamlı türküler söylediler. İlk gün Kalender Çelebi Semah Ekibi, ikinci gün Pir Sultan Abdal 93 Semah Ekibi ruhumuzu adeta bedenimizden ayırıp kucaklaştırdı. Pir Sultan Abdal 93’ün üyelerinin yarısı 1993’te Madımak’tan uçanlarla aynı ekipte yer almıştı. Semah’ta adeta onlarla birlikteydiler. Yüzlerinden okunuyordu. Saçlarındaki beyazlar, yüzlerindeki çizgiler kitap ciltleri gibiydi. Bedri Rahmi Eyüboğlu diyor ya, “Ne zaman bir köy türküsü dinlesem şairliğimden utanırım”... Banaz’ın ağaç yüklü tepe burçlarında, yüzlerce yıl önceki olayların dün olmuş gibi anlatıldığı o topraklarda felsefe yüklü türküleri dinledik. Biz de yaşamını Gönül Gözünde Binbir Renk başlığıyla kitaplaştırdığımız Âşık Veysel’i sonsuzluğa gidişinin 50. yılında selamlayan bir konuşma yaptık. Türkü arasında, Rıza Aydın’dan sonraki konuşmamızda o an içimizde birikenleri döktük: -Derler ya, söz uçar yazı kalır. Ancak ozanların sözü uçar uçar... Sazın teline konar, orada kuşaklar dolusu çoğalır çoğalır... Türküleri yakanlar yasaları yapanlardan güçlüdür. Ozanların yaktığı türküleri yakamazsınız. Anadolu’nun bir güneşi gökyüzünden bir güneşi de topraklarından doğar. Pir Sultan olur doğar, Nesimi olur doğar! Büyük kentlerin yanı sıra Tokat’tan Malatya’ya, Sivas’tan Erzincan’a pek çok ilden canlar doldurup boşalttı dağ başındaki etkinlik alanını. Her birinin yüzünde o güzelim Anadolu aydınlığının ışıltısı vardı. *** Gece Banaz köyünü terk etmek olmazdı. Kezban-Veli Doğan ailesinin evinde konakladık. Güzelim Anadolu ev sahipliğini yaşadık. 1990’ların sonunda 17 yaşındayken tanıdığım Pir Sultan Abdal 2 Temmuz Kültür ve Eğitim Vakfı Genel Sekreteri Mahmut Aslan’la Pir Sultan Abdal’ın Yıldız Dağı’na bakan, elinde sazıyla bulutlara uzanan heykeline de el sürüp Sivas’ın merkezine geldik. Madımak’ın yandığı yer valilik sorumluluğunda kültür merkezi ama Madımak’tan zerre yok. Hüzünlendik... Sözüm ona Madımak’ın küllerini yok ettiniz ama... Madımak hiç küllenmeyecek ki!",https://www.cumhuriyet.com.tr/yazarlar/mustafa-balbay/banazda-2-temmuz-2095179
Mustafa Balbay,Yaparsam ben yaparım!,24 Haziran 2023 Cumartesi,"Ne haftaydı be... Asgari ücreti yüzde 34 artırıp her şeye yüzde 50 zam yapılmasının önünü açtım. Bunun hemen yanında da en düşük memur maaşının 22 bin liraya çıkacağını duyurdum. Böylece işi asgariye bağladım. Milletin yarıdan fazlası asgari ücretli, öteki yarının da 3 milyonu devlet memuru. Bunları, alacakları parayı hesaplama karmaşası içine soktun mu iş tamam. Şimdi asgari ücretliden sonra asgari maaşlı diye de bir kavram çıkardım. Yok iyi eğitim alan daha iyi kazanmalıymış, yok beyin teri dökene ayrı özen gösterilmeliymiş... Geç bunları... Onların oyu ne kadar, sen ondan haber ver. Tek derdi geçim olan milyonları belli bir gelirde eşitledin mi asgari maaşı, asgari ücreti biraz yükseltip ortalama gelir haline getirdin mi oy da tamam! Zaten iyi eğitim sebep, iktidarı sorgulama sonuç! Buna ne gerek var. Milleti vasatta eşitle, oyları kendine kilitle. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne diyordum? Yaparsam ben yaparım. *** İşçiyi, memuru aylık gelirim ne olacak merakına boğup faiz artırımı işini hallettik. 2019’dan beri “Faiz sebep enflasyon sonuç” dedim. O gün Merkez Bankası rezervi 120 milyar dolardı. Şimdi 70 milyar dolar ekside ama bunu başarılı bir icraat olarak oy hanemize yazdırdık. Bu işi daha fazla sürdüremeyeceğimizi anlayınca Mehmet Şimşek’i getirdik. Biz faiz sebep enflasyon sonuç dedik çok doğru dedik. Sebebin ne olduğunu söylemedik ki! Demek ki ortaya böyle bir sebep çıktı. Bunu düzeltsin diye de Şimşek’i getirdik. Başarırsa “Her işin ehli biziz, kim neyi iyi yapar, bulur getiririz” deriz. Başaramazsa “Bu işi uluslararası alanda bilen birini bulduk. O da başamadı. Dış güçlerin adamı çıktı” deriz, olur biter. Bunu sorgulamaya kalkana da “vatan haini” deriz. Bir de bize “Üretimden uzaksınız” diyorlar. Ulan, bizden çok vatan haini, bizden çok terörist üreten iktidar oldu mu? Ne diyordum? Yaparsam ben yaparım. Faizleri artırırken Şimşek’le yardımcım Cevdet Bey’i Birleşik Arap Emirlikleri’ne (BAE) göndermek de çok iyi oldu. Oralardan biraz para bulup gelirler. BAE, 15 Temmuz’u finanse etmişti, şimdi de bizi finanse ediyor. Neyse işin bu kısmını daha fazla karıştırmaya gerek yok. Doları al, kaynağını sorma! Kaynağını sorma dedim de bu “net hata noksan” lafı ne kadar güzel yav... Devletin Merkez Bankası’na kaynağını açıklamadığımız para sokuyoruz. Buna “net hata noksan” deyip işin içinden çıkıyoruz. Geçen yıl Cumhuriyet tarihinin rekorunu kırdık, 24 milyar dolar! Ekonomist geçinenler bunun anlamını, sonuçlarını tartışsın dursun. Benim tarifim şu: Önce “net”e bakacaksın. Demek ki, net bir iş yapmışız, net bir döviz girmiş. Bunda tek “noksan” var, o da “hata”! Bu kadar ekonomi bilimi yeter! Merkez Bankası’nı artıdan eksiye sokarım, yaparsam yine ben yaparım! *** Nasrettin Hoca’nın şu fıkrası çok hoşuma gidiyor: Hocaya, “İki kere iki kaç eder” diye sormuşlar. Sakalını sıvazlayıp cevap vermiş: - Satın alırken mi, satarken mi? Bu hesap ben de işleri ikiye ayırırım: Seçimden öncekiler, seçimden sonrakiler! Bak bedava doğalgazı nasıl “doğal gazık” haline getirdim... Seçimden önce millete, “Karadeniz’de bulduğumuz doğalgazı bu ay bedava veriyorum” dedim. Millet de tabii inandı. Seçimden sonra da doğalgaz bedeli istatistiğe girmediği için enflasyonu düşük çıkarıp maaş zammını da düşük yapmış olduk. Ne gerekiyorsa ben yaparım. Ne diyoruz? Eşekte kemer millette semer! Ters oldu ama düzeltiriz. Bozarsam ben bozarım. Yaparsam ben yaparım!",https://www.cumhuriyet.com.tr/yazarlar/mustafa-balbay/yaparsam-ben-yaparim-2093458
Mustafa Balbay,Hedef oyu artırmak,25 Mayıs 2023 Perşembe,"Erzurum’un Şenkaya, Olur ve Oltu ilçelerindeyiz. Şenkaya CHP’nin güçlü olduğu başlıca ilçe. Başka bir yazı konusu olabilecek, dünyanın en güzel doğa belgeseline şapka çıkartacak yolculuktan sonra Şenkaya’ya vardık. Öteye yol yok. Ötesi, bulutlar ve güneş! Şenkaya çarşısında eski AKP’liler de Kılıçdaroğlu’nu destekliyor. Köklü CHP’liler ise buruk bir umutluluk içinde. Bakkal Ümit, “Bütün mesele sandıkları korumaktı. Ama o geçti. Şimdi oyları düşürmeyeceğiz. Artıracağız” diyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Olur yolu bize, “Bu kadar derin uçurum mu olur” dedirtti. İlçenin birkaç kahvesini ziyaret etmeden önce CHP’ye uğradık. Az sonra İYİ Parti Olur İlçe Başkanı Huriye Özgül geldi. Erzurum’da kimlikten söz etmek doğal bir davranış. “Ahıska Türküyüm” dedi, devam etti: - İYİ Parti ilçe başkanı olunca AK Partililer bana, “Çocuklarının geleceğini mahvettin” dedi. Onlara çocuklarım bugün işe gitmeyebilir ama geleceklerini kurtarmak daha önemli, dedim... Oltu’da gürül gürül akan Oltu çayının kıyısındaki kahvelerde insanlarla konuşmadan önce herkesin elini sıktık. Bir kısmı soğuktu. Erzurum soğuğu bu kadar olur. Bunun üzerine herkese hitaben seslendim: - Arkadaşlar hepinizin elini sıktım. Dilerim canınızı sıkmamışımdır! Herkes gülümseyince konuşmak daha rahat oldu. Aydın’da çalışan Halil durumunu şöyle özetledi: - Orada işim vardı. Seçim için geldim. Kılıçdaroğlu’nun kazanmasını istiyorum. İkinci tur için mecburen kaldım. Gelmezsen işten atarız, dediler. Atın dedim. Attılar. Gerisini oyumu kullandıktan sona düşüneceğim! Eski adı Kosor olan Akşar’ın pazarına girdik. Kadınlar da yaşamın içinde. Hiçbir şey sormadan, “Biz Kılıçdaroğlu diyoruz” dediler! *** Dün Erzurum’da en zoru genç olmak demiştik. Bir o kadar zor olan da devlet memuru olmak. Erzurum merkezinde pek çok kamu görevlisi ile konuştuk. Fotoğraf çekmemek ve isim yazmamak şartıyla rahat konuştular. En cesur olanı cebinden Sinan Oğan için verdiği imzanın fotokopisini gösterip “çok şaşkınım” dedi. Oğan’ın böyle bir karar almasını beklemiyormuş. Erzurum’da doğup büyümüş kamu görevlisi Kılıçdaroğlu’na oy vereceğini vurgulayıp seslendi: - İnanın AK Parti’ye oy verenler de bir değişim istiyor. Onlara giden yolu bulmak gerek! Bu saptamanın devamını başka bir ortamda başka bir kamu görevlisi şöyle dile getirdi: - Kılıçdaroğlu’nun kazanmasını çok istiyorum. Bize yemin ettirip oy verdirmelerinden kurtulmuş oluruz! Erzurum’da dün sabah yerel basınla bir araya geldik. Siyasetteki bölünmüşlük onları da etkilemiş. Özellikle 7 Mayıs’ta İmamoğlu’na taş olayında farklı görüşler ortaya çıktı. 4-5 genç gazeteci ise bu tartışmalara girmeyip “değişim” istediğini söyledi. Sondakikahaberleri.news muhabiri Demet Kazan şu gözlemi anlattı: “Siz değişim deyince AK Partililer halka söyle diyor: 'Onlar geriye dönülsün istiyor. Değişim dedikleri 80’lere dönmek.’ Değişim iyi anlatılmalı!” (Erzurumlu genç gazeteciler) Erzurum CHP İl Başkanı Suat Dülger, milletvekili adayları Ayhan Koç, Serhat Can Eş ve Erdinç Okanlı ile gözlemlerimizi paylaştık. Kılıçdaroğlu’nun adaylığı ile birlikte daha geniş kesimlerden oy almaya başladıklarını vurguladılar. İkinci tura kalmanın getirdiği gerilimi atıp oyları artırma hedefine kilitlemişler. Atatürk TBMM’yi Erzurum milletvekili olarak açmıştı. İstiklal Marşı kabul edilip besteleninceye dek, Sıtkı Dursunoğlu’nun yazdığı Erzurum Marşı, milli marş olarak okunuyordu. Erzurum her şeye karşın 21. yüzyıl değişimine gebe. Kenti seçimden sonra da izleyeceğiz.",https://www.cumhuriyet.com.tr/yazarlar/mustafa-balbay/hedef-oyu-artirmak-2084430
Mustafa Balbay,Yeni mücadele dönemi!,29 Mayıs 2023 Pazartesi,"İkinci tur da sonuçlandı. Türkiye, Cumhuriyetin 100. yılına yeni tartışmalarla girecek. Şu aşama görünen o. İki aydır yeri geldikçe vurguladığımız gibi hiçbir sonuç son değildir. Hiçbir sonuç geleceğin mutlak sahibi değildir. Şimdi yeni bir mücadele dönemi başlıyor. Sandığa giden her 100 seçmenden 48’i değişim dedi, 52’si yaşadığımız sorunları mevcut iktidar çözsün dedi. Zira iktidar adına oy isteyenler de iktidara oy vereceğini söyleyenler de Türkiye’nin ciddi sorunlarla boğuştuğunu kabul ettiler. Çözüm noktasında iş çatallaştı: 1- AKP yaptı AKP düzeltsin mi? 2- Yeni bir iktidarla devam edilsin mi? Yüzde 2 ile birinci şık kazandı. *** Dün gece yarısı itibarıyla 14 Mayıs’ı ve 28 Mayıs’ı sütuna yatıralım... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan balkon konuşmasını öncekiler gibi AKP Genel Merkezi’nde değil, Beştepe’de yapmayı yeğledi. Bunun elbet o katlarda başka anlamları vardır. Bize göre Erdoğan oy kaybeden partisini sanki cezalandırıyor. Bir başka deyişle araya mesafe koyuyor. Belki önümüzdeki günlerde partisinde yenilikler yapacak. Zira daha dün geceden itibaren yerel seçim hazırlığına başladı! Erdoğan açısından İstanbul’u kazanmadan seçim zaferi yok! Erdoğan, bundan sonra ne yapar? Kısıklı konuşması bu sorunun yanıtını verdi: Bugüne kadar yaptığını yapar! Millet İttifakı açısından önümüzdeki dönem değişik manşetlere gebe. Altı partinin lideri bundan sonra da birbirine tutunarak devam etmek isteyebilir. Ancak her partinin iç gündemi farklı görünüyor. Deva ile Gelecek Partisi grup kurmak üzere adımlar atıp yeni bir ufuk çizebilir. İYİ Parti’nin içinde potansiyel “Böyle gitmez”ciler var. Belki de parti içinde 3 Martçılarla 6 Martçılar arasında bir çekişme olacak. CHP’nin içinde de doğal olarak gelinen noktayı masaya yatırmak gerekecek. Kılıçdaroğlu, kazanmak için her şeyi yaptı. Canını dişine taktı. Gecesini gündüzüne kattı. Vaatlerine vaat ekledi. Yerel seçimlerde önerdiği adayların kazanmasının ve toplumsal kabul görmesinin verdiği özgüvenle bir iktidar ekibi kurabileceğini düşündü. Olmadı... Kılıçdaroğlu dün gece 21.45 sıralarında önümüzdeki dönem yol haritasını açıkladı: - Mücadele vermeye devam edeceğim... Yürüyüşümüz sürüyor... Buradayım! Kemal Bey’in konuşmasını yarın ayrıntılı irdeleyeceğiz. *** Adil bir seçim süreci miydi? Hayır... Her şey bir yana tarafsız olması gereken üç bakan, içişleri bakanı, adalet bakanı ve ulaştırma bakanı en politik kişiler oldu. Erdoğan devlet olanaklarını en acımasız şekilde kullandı. Ancak seçimleri, bunları birincil durum sayarak irdelemek gerçekçi olmaz. O zaman sonraki seçimlerde de yenilgilere hazır olmak gerekir. Başta vurguladık, yeni bir mücadele dönemi başlıyor. Kılıçdaroğlu’nun dün gece yaptığı değerlendirme de ayrıca yankılanacaktır. Bizim genel bakışımız şu cümlelerde vücut buluyor: Bu ortamda en büyük lüks, karamsarlıktır. Böyle bir lüksümüz yok! Halkın daha geniş kesimlerini kazanma yöntemleri bulmak gerekir. Aynı şeyleri yaparak, aynı koşullarda yarışarak farklı bir sonuç elde etmek mümkün değildir. Dağlar ne kadar yüksek olursa olsun bir yanı yoldur!",https://www.cumhuriyet.com.tr/yazarlar/mustafa-balbay/yeni-mucadele-donemi-2085673
Mustafa Balbay,İYİ Parti’nin aynası,08 Haziran 2023 Perşembe,"Dün 90’lı yıllardan bu yana merkez solu irdeleyip bugüne bağlamıştık. Yazı değişik şekillerde yankılandı. Cumartesi günü arkasını getireceğiz. Bugün de merkez sağın yine 90’lı yıllardan bu yana sürecini İYİ Parti bağlamında sütuna yatıralım... Erdoğan’ın yüzde 25’le İstanbul Büyükşehir Belediye başkanı olduğu o seçimde merkez sağın iki büyük partisi DYP ve ANAP başa baştı. Tansu Çiller liderliğindeki DYP 21.4, Mesut Yılmaz liderliğindeki ANAP 21.1 oy almıştı. İki lider 90’lı yıllar boyunca birbirine vura vura barajın altına indi. Demirel’in 1993’te cumhurbaşkanı olmasının ardından Çiller-Yılmaz çekişmesi merkez sağın da çökmesine neden oldu. *** Akşener, Çiller’in kurduğu hükümette içişleri bakanı olarak görev yaptı. 2001’de AKP’nin kuruluşuna teğet geçip MHP’ye yöneldi. 25 Ekim 2017’de kurulan İYİ Parti’nin genel başkanı olarak yeni bir siyasi serüvene atıldı. Partinin kuruluşunda MHP, RP, ANAP, DYP, DSP kökenliler vardı ama ağırlık MHP’den kopanlardı. Önünde iki ana yol vardı: MHP’nin yerini alıp, milliyetçi sağın büyük partisi olmak ya da çöken merkez sağı ayağa kaldırıp siyasi yelpazenin dengesini kurmak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ikilem halen devam ediyor. Dün MHP kökenli Koray Aydın’ın grup başkanı olmasıyla birlikte tartışmanın süreceği anlaşılıyor. 24-25 Haziran’da İYİ Parti’nin olağan kongresi var. İYİ Parti olağan kongrelerden olağanüstü gerilimlerle çıkıyor. Meral Hanım kongre sonrası dağınıklığı birkaç ayda toparlayıp dışa dönebiliyor. Bu kez 6’lı masa, 14-28 Mayıs seçimleri de irdelenecek. Bunun hangi zeminde olacağı Akşener’in il başkanlarıyla yaptığı toplantıda filizlenmiş görünüyor. Basına yansıyan haberlere göre il başkanları ittifakın kendilerine zarar verdiğini düşünüyor. Bu anlayış İYİ Parti’de aylar öncesinde ortaya çıkmıştı. Akşener’in 3 Mart’ta masayı devirip 6 Mart’ta masaya dönmesine neden olan da bu ikilemdi. 3 Mart planı şuydu: Masayı devirir, tek başımıza yürürsek AKP ve MHP’den bıkanlar, kopanlar bize gelir, CHP’yi geçeriz... Öyle olmadı, İYİ Parti tabanındaki CHP renginin daha baskın olduğu ortaya çıktı. *** Bize öyle geliyor ki İYİ Parti 3-6 Mart’ı hâlâ iyi analiz edemedi. Bunda kendi gücünü olduğundan biraz daha fazla görmesinin payı var. Yürekten beklentimiz şu: Merkez sağ toparlansın ki siyasi yelpaze sağlıklı zemine otursun. Erdoğan tam bir yapı bozumcu olarak sadece devlet dengelerini bozmadı siyasetin dengelerini de altüst etti. Türkiye’de geleneksel olarak merkez sağ Cumhuriyet değerlerine, laikliğe bağlı bir yapıydı. Kimi cemaat ve tarikatlar da merkez sağın şemsiyesi altında yaşardı. AKP bunu tersine çevirdi. Merkez sağ AKP’nin bir parçası oldu. AKP nasıl başkalaştı? Bu ayrı yazı konusu. İYİ Parti, AKP iktidarı sonrası kurulup barajı geçmeyi başarmış ilk ve tek parti olarak önemli bir işleve sahip. Kendisini oluğundan daha yüksekte görmesine saygı duyuyoruz. Beklediği yüksekliğe ulaşamamasından kaygı duyuyoruz. İYİ Parti’nin genişlemek için CHP tabanına değil, AKP tabanına yönelmesi kendilerine ve Türkiye’ye “iyi” gelecek!",https://www.cumhuriyet.com.tr/yazarlar/mustafa-balbay/yi-partinin-aynasi-2088676
Mustafa Balbay,Vizesiz seyahatten sığınmacı tavrına!,14 Haziran 2023 Çarşamba,"Türkiye’nin geldiği noktanın en çarpıcı fotoğraflarından biri sanatçılarının bile AB’ye giriş vizesi alamaz duruma düşürülmesidir! AKP iktidarının ilk yıllarında Türkiye’ye vaadi şuydu: AB’ye vizesiz giriş... Öyle ki toplayacaksın valizi, gideceksin havaalanına, uçaklardan uçak beğeneceksin. Ver elini Berlin... Yok yok bekle bizi Amsterdam... Paris sana geliyoruz! Zaten AB’ye tam üyelik yoldaydı. AB ülkeleri tam üye yapacakları bir devletin vatandaşını niye vizesiz kabul etmesin ki? En geç 2014 yılında her şey tamamdı. Daha erken olması da mümkündü. Uzar bu iş, diyenlere neredeyse hain gözüyle bakılıyordu. Erdoğan AB ülkelerine seslenirken formülü bulmuştu: “Biz yük olmaya değil, yük almaya geliyoruz.” AB mesajı çok iyi aldı. “Sen benim doğu duvarım ol. Senin daha doğundan gelenlerin yükünü sen çek. Biraz da para vereyim” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bunu yaşıyoruz. *** Yıl 2023... AKP’nin verdiği sözlerin üzerinden 20 yıl geçmiş. AB’ye değil vizesiz giriş, vizeli giriş bile vizeyle! Son aylarda AB ülkelerine gidiş için gerekli olan Schengen vizesi başvurularının neredeyse yarısı reddediliyor. Kabul edilen resmi rakam yüzde 20. Türkiye’de büyük kabul görmüş sanatçılarımız Volkan Konak ve Onur Akın’ın konser için gidişine bile izin çıkmadı. Genel gerekçe şu: Vizeyi sığınma başvurusu için kullanıyorlar! Konunun neresinden tutsak? Her şeyden önce sadece gençlerin değil, meslek sahibi herkesin gözünü dışarıya diktiği bir dönemdeyiz. Türkiye’yi terk etme duygusu sadece ekonomik de değil. “Gelecek kaygısı ve huzur beklentisi” birinci sırada yer alıyor. Bir başka açı da şu: Türkiye’ye elini kolunu sallaya sallaya gelenler bir miktar para biriktirip ev satın alınca, bankaya da para koyunca Türkiye Cumhuriyeti vatandaşlığı satın alıyor. Parayla değil mi? Bas parayı al Türk vatandaşlığını. Devamında AB ülkesine gitmek isterlerse Türkiye pasaportu ile başvurmak, Pakistan, Afganistan, Suriye, Sudan pasaportuna göre biraz daha avantajlı... Sonuç olarak Türkiye, doğu sınırlarının yol geçen hanına döndüğü, batı sınırının ise kocaman tel örgülü duvarla kapatıldığı bir ülke haline geldi. *** Cumartesi günü 3. Kartal Kitap Fuarı’ndaydık. Kartal Belediye Başkanı Gökhan Yüksel’i kutluyoruz. Yelpazesi geniş bir okur-yazar buluşması gerçekleştirmiş. Güler yüzlü bir gençle Türkiye’de kalmak kalmamak üzerine konuşuyoruz. Yazılım şirketi varmış. Devamını şöyle anlattı: “Hollanda’dan teklif geldi. Orada Hollandalıların birinci tercihi tarım. Daha kısa yoldan para kazanıyorlar. Yazılım mühendisliğine gereksinimleri var. İnanır mısınız onlar beni buldu. Şirketi Hollanda’ya taşırsam avantajlarımı anlattılar. Bakmayın teşvik laflarına. Türkiye’de şirketler devlete çalışıyor. 3-4 çeşit vergi ödüyoruz. Teklifi kabul etme eğilimim yüksek...” Bir yandan Türkiye’nin sanatçısını bile reddedebiliyorlar bir yandan gereksinim duydukları alanlarda “şirket avcılığına” girişiyorlar. Onlara bir sözümüz yok. Elbette kendi çıkarlarını koruyacaklar. Olan Türkiye’ye oldu. Sınırlarımızdan serbestçe giren milyonlarca sığınmacıyı ne yapacağız diye düşünürken kendimiz sığınmacı durumuna düştük. Tam Erdoğan’a göre bir soru: Neredeeen nereye?",https://www.cumhuriyet.com.tr/yazarlar/mustafa-balbay/vizesiz-seyahatten-siginmaci-tavrina-2090396
Mustafa Balbay,Çağrı,07 Haziran 2023 Çarşamba,"1993 sonbaharında, 33 yaşımda Cumhuriyet’in köşe yazarlığı sorumluluğunu aldığımda Türkiye’nin ana gündemlerinden biri şuydu: Solun birleşmesi! Durum şuydu: Erdal İnönü’den sonra Murat Karayalçın’ın genel başkanlığında SHP solun en büyük partisi. Bülent Ecevit eşi Rahşan Ecevit’le öre öre DSP’yi ayakta tutup güçlendirdi. 1992’de yeniden açılan CHP’nin başına geçen Deniz Baykal, nihayet genel başkanlık koltuğuna oturup muradına erdi. Üç liderin aynı anda ilk sınandığı seçim 27 Mart 1994 yerel seçimleri oldu. Sonuç: SHP yüzde 13.52, DSP yüzde 8.75, CHP yüzde 4.61! Bu seçim Erdoğan’ın da yüzde 25’le İstanbul Büyükşehir Belediyesi başkanı olarak siyaset sahnesinde yükselişi oldu. İstanbul’da sadece SHP-DSP oyları toplamı yüzde 33’tü. 1995’te SHP ile CHP birleşti. Bu kez CHP-DSP çekişmesi öne çıktı. 3 Kasım 2002’de DSP’nin erimesiyle CHP, yüzde 35 oyla Meclis’in yüzde 65’ini elde eden AKP’nin karşısına ana muhalefet olarak çıktı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** 21 yıldır AKP-CHP yarışını yaşıyoruz. Bu zaman diliminde CHP günün koşulları ne gerektirdiyse adeta Türkiye’nin birleştirici sigortası olarak sorumluluk üstlendi. 2007’de MHP’nin Meclis’e girmesine omuz verdi. 2011’de HDP’nin Meclis’e girmesine omuz verdi. 2018’de İYİ Parti’nin seçime ve Meclis’e girmesine omuz verdi. Bütün bu adımlar CHP tabanının tümünde tam kabul görmese de AKP iktidarına karşı demokrasi mücadelesinin bir parçası olarak karşılandı. 2023’te ise Kılıçdaroğlu daha büyük bir ittifak kurmayı başardı. Devletin bütün olanaklarını arkasına alan, propaganda zeminini tamamen algıya ve yalana dayayan bir iktidara karşı sandık mücadelesi verdi. Bu yanıyla en zor seçimdi. Ama bir iktidarın değişmesini gerektirecek koşullar bakımından da belki en kolay seçimdi. Kemal Bey hem CHP’yi bir arada tutma hem CHP’nin etrafında kümelenme sağlama bakımından büyük bir başarı elde etti. Başarının tamama ermesinin tek ölçütü vardır: Seçimi kazanmak! *** Bu olmadıysa ne yapmalı? Kırıp dökmeden, yeniden “solda birlik” tartışmaları yaratacak bir kırılmaya izin vermeden, yeni bir duygudaşlık oluşturarak yeni bir başlangıç gerekiyor. Türkiye’de siyaset kurumlaşmış olsa bu tür yazılara gerek kalmaz, CHP çoktan bu yolu bulmuş olurdu. Gerçekçi olmak gerekirse bunun anahtarı Kemal Bey’de. Kemal Bey, bugünkü CHP delege yapısı ile koltuğunu koruyup CHP’nin kapısına kilit bile vurabilir. “Türkiye’ye demokrasi getireceğim” sözünü CHP’den başlatıp büyük bir açılım sağlayabilir. Köşe yazarlığımızın ilk yılları Ecevit’in yükselme, çökme ve son yıllarıydı. Biz bir yana, onun gibi düşünmeyen yazarlar bile Ecevit’e ağır söz söylemeye kıyamazdı. Önyargılı kalemler dışında Kemal Bey de böyle bir gönüllü dokunulmazlığa ulaştı. Yazı aramızda, böylesine çalışkan ve birleştirici bir lidere karşı tuşlara elim böğrümde basıyorum. Önümüzdeki seçimleri düşünüyorum! Yine böyle bir yazı yazmak zorunda kalmamalıyız. Kesinlikle karamsar değiliz. Bu günleri aşarız. Hep birlikle, Kılıçdaroğlu’nun, İmamoğlu’nun, Yavaş’ın, yüreği solda atan, ülkeye sağduyu ile bakan herkesin katkısıyla... Yeni bir yön... Yeni bir yöntem... Yeni bir yönetim...",https://www.cumhuriyet.com.tr/yazarlar/mustafa-balbay/cagri-2088380
Mustafa Balbay,Gün ardından gün doğar,17 Haziran 2023 Cumartesi,"Son günlerde en çok kullanılan sözcük, değişim... “Değişmeyen tek şey değişimdir”den “Değişimin vakti geldi mi, önünde dağlar duramaz”a kadar onlarca söz dolaşıyor. Kazak şair Abay, bozkırın seyri doyumsuz doğasından da esinlenerek şöyle diyor: “Gün ardından gün doğar İlerleme değişmez... Fikir fikri kovalar Yele binsen yetişmez!” Yazının sonunda söyleyeceğimizi bu kez başında söyleyelim: Gün ardından gün doğar! Bir ışık parlamayagörsün bütün karanlığı boğar. *** Ekonomiden dış politikaya kadar her alanda yaşadıklarımız Türkiye’nin nereye sürüklenmekte olduğunu ortaya koyuyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan, yıllarca, inatla söyledi: “Faiz sebep, enflasyon sonuçtur!” Düşük faizle ülkenin yükseleceğini söyledi. Ne oldu? Mehmet Şimşek oldu. Azerbaycan’dan dönerken uçak gazetecilerine şöyle dedi: “Benim faizle ilgili görüşlerim değişmedi. Aynıyım. Şimşek’e yol verdik. Atacağı adımları süratle ve rahatlıkla atmasını kabullendik!” Her şey bir yana bu cümle bile Erdoğan ekonomisinin iflasıdır. Ama bunu yaparken öyle bir siyaset izliyor ki Şimşek diye biri gelmiş. Israrla ekonomi dümenine ben geçeyim demiş. Erdoğan da kıramamış. Hadi biraz da seni deneyelim, demiş. Yol vermiş... Halbuki gerçek şu: AKP klasik söylemle İMF politikalarına teslim olmak zorunda kaldı. Uluslararası sermaye ne derse onu yapmaktan başka çaresi yok. Bunu Şimşek’e yaptırıp topu ona atıyor. Yakında kemer sıkma artınca “Yaaa bu Şimşek de ne yapıyor böyle? Biz ona ekonomiyi düzelt dedik ama halkı mahvet demedik” diyecek... Buna hazırlanıyor... En az ekonomi kadar önemli unsur Avrupa’nın göçmenlerle ilgili tutumu. Kapıları daha sıkı kapatmaya hazırlanıyorlar. Bu Türkiye’nin daha yoğun göçmen kampı haline gelmesi demek. Dahası Türklere de AB katında sığınmacı muamelesi yapılması demek. Ancak bunu, şuna çeviriyorlar: Ülkeye gelen sığınmacıları ucuz iş günü olarak piyasada serbest dolaştırıp kendi işsizimizi sözüm ona terbiye ediyorlar. Üstelik göç dalgasından seçmen ve ideolojik taban da devşirmeye çalışıyorlar. Türkiye’ye dayatıp hayata geçiremedikleri siyasal İslamı bu yolla deniyorlar. Bu derin konuya ayrıca değineceğiz. *** Onlarca temel sorundan sadece ikisinde Saray’ın çaresizliğini ve bu çaresizliği ters çevirip siyasete dönüştürme manevrasını aktardık. CHP, ülke gündemine dönebilse bu konularda gerçekleri dile getirip topluma güven verebilecek. Günlerdir dile getirdiğimiz bu tablonun halen CHP yönetiminde karşılığı yok. Seçim kaybedebilirsiniz, bundan ders çıkarıp bir sonraki seçimde hedefinize ulaşabilirsiniz ama seçmeni kaybederseniz? O zaman işiniz çok zor demektir. Abdüllatif Şener önceki gece çıkışıyla siyasete iki yeni gündem kazanırdı: 1- Halen son kullanma tarihi dolmayan FETÖ ile tüm Türkiye’nin yüzleşmesi. 2- Siyasetçilerin özüne dönmesi. Birinci şık başka yazı konusu. İkinci şık CHP için de yol gösterici. Önerimiz şu: Sağdan siyasetçi almak yerine, sağa da güven veren siyasetler üretip “kendi” olmak! En güvenli liman burası. Rotayı buraya çevirmek gerekiyor. Rota belirsiz olursa? O zaman hangi limana geldiğinizi demir attıktan sonra öğrenirsiniz. Rotası belli olmayan gemiye hiçbir rüzgârın faydası olmaz!",https://www.cumhuriyet.com.tr/yazarlar/mustafa-balbay/gun-ardindan-gun-dogar-2091302
Mustafa Balbay,Bu seçim Seninle onun arasındadır!,27 Mayıs 2023 Cumartesi,"Sadece ülkemiz değil, belki dünya tarihinde ilk kez bir cumhurbaşkanı montaj olduğunu bile bile rakibinin reklam filminin ortasına yerleştirilen terör örgütü yöneticisini meydanlarda, ekranlarda milyonlara gösterdi. Yalanını kendisi ortaya çıkarınca da o videoya erişim yasağı getirildi. Bu seçim, yalanla gerçek arasındadır. Terörle mücadelenin başlıca koşulu, terör örgütünü yalnızlaştırmak, adının dahi anılmasını engellemektir. Bir cumhurbaşkanı düşünün ki terör örgütü mensuplarını sürekli ekranlarda gösterip onları adeta siyasetin parçası yapıyor. Bu seçim terörle mukavele ile terörle mücadele arasındadır. Bir ülke düşünün ki yaşadığı büyük deprem felaketinde, bir kişi kılını kıpırdatıp talimat vermediği için devlet üç gün adım atamadı. Milyonlarca kişi karanlığa gömüldü, altında enkaz, üstünde kar bir yardım ışığı bekledi. Bu seçim, geceyle gündüz arasındadır. *** Ortalama bir hukuk devletinde güvenlik deyince ilk akla gelen can ve mal güvenliğidir. Şimdi bir ülke düşünün ki sınav güvenliği yok, mülakat güvenliği yok, hukuk güvenliği yok, veri güvenliği yok, sandık güvenliği yok, sayım güvenliği yok. Bir maç düşünün, gol attınız, kazandınız. Tabelaya yazılıp yazılmayacağı belli değil. Yazıldı, karşılığında puan alıp almadığınız belli değil. Puan aldınız, bütün puanların toplamında gerçek rakamın çıkıp çıkmayacağı belli değil. Bu seçim, hileyle güven arasındadır. Yaptığı konuşmalarda kullandığı dile bakıp, “18 yaşından küçüklerin izlemesi sakıncalıdır” dememek mümkün değil. Hedef seçtiğine her türlü hakareti yap, kendine dokununca anında dava aç! Bu seçim, çirkinle güzel arasındadır. Her ülkenin kendini koruma, sınırlarında güvenlik önlemi alma, bunun için gerekli yatırımları yapma hakkı vardır. Ancak başlıca övünç kaynağı olarak savunmada attığınız adımları gösteriyorsanız halkın refahını hiçe sayıyorsanız, işin rengi değişir. “Yurtta barış, dünyada barış”ın yerini, yurtta savaş, dünyada savaş alır! Bu seçim, savaşla barış arasındadır. Bir ülke yönetimi düşünün ki sürekli gerilimden, krizden beslensin. Bir kriz çıkınca onu çözmek için daha büyük kriz çıkarsın. Başlıca işi de kendisinden olanla olmayan arasında sürekli sınırlar çekmek olsun. Hep, “biz ve onlar”. Bu seçim, kutuplaşmayla kucaklaşma arasındadır. Saray’ı tek merkez yapıp tüm devlet kurumlarını bunun uydusu haline getirdiler. Ele geçiremedikleri kurumların ya içini boşalttılar ya küflendirdiler. Bu seçim, çürüme ile yeşerme arasındadır. Ülkenin tarihinde ilk kez, komşu bir ülkede iç savaş ve göç krizi yaşanınca ellerini ovuşturan bir yönetim anlayışı hâkim oldu. Milyonlarca yabancının bu topraklara iyice yerleşmesi için halktan gizli planlar yapıldı. Bu seçim yabancı ile yurttaş arasındadır. *** Yarın sandık günü... Bir kez daha düşün! Bir kuşak yukarıda özetlediğimiz sorunların içinde büyüdü. Bir kuşağın daha böyle büyümesini ister misin? Eğer istemezsen bugün bir şansın daha var. Bunu çok iyi kullan ve kullandırmak için çaba harca... Yarın geldi. Öbür gün çok geç! Kendini, aileni, ülkeni düşün... Bu seçim seninle onun arasındadır... Hangisini seçersin?",https://www.cumhuriyet.com.tr/yazarlar/mustafa-balbay/bu-secim-seninle-onun-arasindadir-2085116
Mustafa Balbay,Tek lider Çok parti Otoriter yapı,13 Haziran 2023 Salı,"14-28 Mayıs seçimlerinin üzerinden iki hafta geçti. Muhalefet partilerinin hemen hiçbiri iç değerlendirmesini yapıp, dış mücadeleye başlamış değil. Oysa iktidarın seçim öncesi söyledikleriyle seçim sonrası yaptıkları arasında zıtlıklar var. Şu aşamada bunu dile getirecek, topluma sahip çıkacak bir muhalefet yok. Gündemin bu yanını günlerdir işliyoruz, önümüzdeki günlerde de başlıca konu olacak. Oysa başta CHP olmak üzere muhalefet partileri hem iç tartışmasını yapabilir hem de başta ekonomi olmak üzere Saray siyasetinin sonuçlarını halka anlatabilirdi. Biz bugünü 28 Mayıs sonrasında iktidarın attığı adımlara ve Türkiye’nin genel görünümüne ayıralım. *** Yazının başlığı demokratik bir hukuk devletine son derece yabancı! Ülkede tek lider olacak. Ancak sadece liderin partisi değil çok sayıda başka parti de olacak. Ve ülkeye otoriter yapı egemen olacak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu formül Avrupa’nın doğusu dahil pek çok ülkede adım adım yerleşti. Son seçim bu anlamda çok önemliydi. Erdoğan kaybetseydi, bu süreç durdurulacak ve hukuk devletine dönüş yolu açılmaya başlayacaktı. Şimdi Erdoğan’ın eli biraz daha güçlendi. Hükümeti AKP’ye değil, devlete dayalı olarak kurdu. MİT başkanı, dışişleri bakanı ise... Genelkurmay başkanı, milli savunma bakanı ise... İstanbul valisi, içişleri bakanı ise… Bunun adı bir parti tabanına dayalı hükümet değil, Saray devletinin kurduğu bir kabinedir. İktidarın etrafındaki partilere de onları ayakta tutacak ölçüde “iktidar payı” verdiniz mi, sistem tamam demektir. İç savaşın kıskacı altındaki Suriye’de 2021’de yapılan cumhurbaşkanı seçimine Esad’ın yanı sıra iki aday daha katıldı. Esad oyların yüzde 95.1’ini aldı, sonraki aday Mahmut Ahmet Marey yüzde 3’e ulaşmayı başardı! Rusya’da Putin ömür boyu devlet başkanı olmanın yolunu açtı. Ancak ülkede Putin’in Birleşik Rusya Partisi’nin yanı sıra 10’a yakın parti var. Yemen kendisini öteki Arap Yarımadası ülkelerinden ayırır. Gerekçesi şudur: Seçimlerde birden fazla cumhurbaşkanı adayının yarıştığı tek Arap Yarımadası ülkesi biziz! Bunları Türkiye ile karşılaştırmak yadırgatıcı olabilir. Biz de Türkiye’nin demokrasi standartlarında gerilemesini istemiyoruz ama geriye gidiş hızımız neredeyse radara yakalanacak! *** Burada kritik eşik CHP. Türkiye’yi bu girdaptan kurtarabilecek en büyük güç CHP. Saray’ın karşısında plan yapabilecek başlıca parti CHP. Eğer CHP bugünkü durumu başarısızlık saymayıp şerefli ikinciliklere alışırsa yolun sonunu bir kez daha anımsatalım: Tek lider, çok parti, otoriter yapı... Kesinlikle aynı şey değil ama İran rejimini de anımsatmak gerekiyor. Cumhurbaşkanı ve parlamento seçimleri kıyasıya bir yarışla yapılıyor. Ancak tek belirleyici dini lider. Humeyni rejiminin değişmez yapısı dini lideri seçiyor, son kararı o veriyor. 1989’da dini lider olarak seçilen Ali Hamaney halen görevde. Görev süresinin karşısında şu yazılı: Ömür boyu Yeniden altını çizelim, Türkiye bu noktalara sürüklenmez ama Saray devletinin gideceği başka yol yok. CHP eğer bugünkü durumun sürdürülebilir olduğunu düşünüyorsa tek işlevi olur: Saray’ı meşru tutmak!",https://www.cumhuriyet.com.tr/yazarlar/mustafa-balbay/tek-lider-cok-parti-otoriter-yapi-2090082
Mustafa Balbay,Can Atalay nerede?,03 Haziran 2023 Cumartesi,"TBMM’nin 28. dönemi dünkü yemin töreni ile resmen başladı. Ne olursa olsun, parlamentonun açık olması, demokrasi için mücadele başlangıcı demektir. Mücadele kararlılığı varsa gerisi gelir. Önümüzdeki dönemde çok dile getireceğimiz konulara giriş cümlesini de aktarmış olduk. 600 milletvekilinden 121’inin kadın olmasının da altını çizelim. Bu ülkede herkesi yenseler kadınları yenemezler. Sayısal artışın devamında siyasal artışı da getirmesini dileyelim. Dün öğle saatlerinde son anda bir değişiklik olmazsa 599 milletvekilinin Meclis’e gelmesi bekleniyordu. Öyle oldu. Biri hariç, Türkiye İşçi Partisi Hatay Milletvekili Şerafettin Can Atalay. Atalay’ın avukatı Deniz Özen, meslektaşlarıyla birlikte mazbatadan sonra Yargıtay Cumhuriyet Başsavcılığı’na başvurdular. Başsavcılık başvuruyu dosyanın bulunduğu Yargıtay 3. Ceza Dairesi’ne iletecek. Bu daire karar verecek. Yarım saatlik işlem günlerdir bekliyor. Anayasa Mahkemesi (AYM) 2012 yılındaki değişikliklerden sonra ilk bizimle ilgili karar vermiş, 4 Aralık 2013’te, “Mustafa Ali Balbay’ın seçilme hakkı ihlal edilmiştir” diyerek tahliye demişti. Yerel mahkeme AYM’ye 5 gün direnmiş 9 Aralık’ta tahliye gelmişti. Daha sonra milletvekili seçilme durumu nedeniyle Yargıtay’dan da Enis Berberoğlu, Leyla Güven, Ahmet Şık’la ilgili özgürlük yönünde kararlar çıkmıştı. Böylece hem AYM’nin hem Yargıtay’ın bu yönde içtihatları oluştu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gelinen noktada AKP iktidarı dönemindeki uygulamalar Atalay’ın derhal tahliyesini gerektiriyor. Yargıtay olağan akış içinde bir karar verip dünkü yemin töreninde Atalay’ın olmasını sağlayabilirdi. Dünyada “tutuklu vekil” diye bir kavram yok. Rusya gibi kimi ülkeler tutukluluk halinde aday olmayı engelliyor. Görevdeyken suç işlenmişse infaz görev sonrasına erteleniyor. Türkiye gibi aday olmanın önünü açıp seçilince tahliye etmeme şeklinde bir uygulama yok. Türk tipi demokrasi! *** Gezi Direnişi’nin onuncu yıldönümündeyiz. Resmi kayıtlara göre Bayburt hariç Türkiye’nin bütün illerinde 5323 eylem gerçekleşti. Bu eylemlere 3 milyon 600 bin kişi katıldı. 7 kişi yaşamını yitirdi. 5 bini aşkın kişi gözaltına alındı. Yüzlerce soruşturma, dava açıldı. İlk yıllarda bunların hemen hemen tümü beraat ya da takipsizlikle sonuçlandı. Daha sonra üretilen Gezi davasında Osman Kavala, Can Atalay, Tayfun Kahraman, Hakan Altınay, Mücella Yapıcı, Mine Özerden, Çiğdem Mater hüküm giydi. Halen tutuklular. Gezi ne kadar Türkiye’nin toplumsal bilincinin yüksekliğini gösteriyorsa buna karşı iktidarın tutumu da bir o kadar ortaçağ zihniyetini yansıtıyor. Engizisyon da böyleydi: Sanığın avukatıyla birlikte infazına! Bugün Nâzım Hikmet’in 60. ölüm yıldönümü... Bu yıl Âşık Veysel’in de ölümünün 50. yılı. UNESCO 2023’ü “Âşık Veysel yılı” ilan etti. Bugün saat 15.00’te her iki büyük sanatçıyı da Çankaya Abidin Daver sokaktaki Cumhuriyet Ankara Bürosu ve Cumhuriyet Kültür Merkezi’nde sanatçı kardeşim Ali Yılmaz’la selamlayacağız. Nâzım Hikmet’i “Aşkın ve direnişin şairi”, Âşık Veysel’i “Gönül gözünde bin bir renk” başlığı ile yazmıştık. Biz anlatacağız, Ali Yılmaz Nâzım şiirlerinden besteleri, Âşık Veysel türkülerini söyleyecek... En büyük aydınlığımız sanat... Bekleriz...",https://www.cumhuriyet.com.tr/yazarlar/mustafa-balbay/can-atalay-nerede-2087253
Mustafa Balbay,Demirtaş’ın ön almak üzere çekilmesi!,01 Haziran 2023 Perşembe,"14-28 Mayıs seçimlerinin ardından hangi partide deprem olur, nerede yaprak kıpırdamaz sorularına yanıt ararken dün Edirne’den ses geldi. 4 Kasım 2016’dan beri hapiste olan Demirtaş, Edirne Cezaevi’nden gönderdiği mesajda, HDP’nin seçim yenilgisini net ifadelerle dile getirdi. Gelinen noktada mücadeleyi dirençle sürdüreceğini ama aktif politikayı bıraktığını açıkladı. 50 yaşındaki Demirtaş, sadece Kürt kökenlilerin değil, tüm Türkiye’nin dikkatinde olan bir siyasetçi. Başlıca “suçu” 7 Haziran 2015 seçimlerinden önce Meclis tarihinin en kısa grup konuşmasını yapıp, Erdoğan’a yönelik olarak “Seni başkan seçtirmeyeceğiz” demesiydi. Demirtaş, bu yılın başından beri 2023 seçimlerine yönelik verdiği mesajlarla safların belirlenmesinde etkin oldu. Erdoğan da sık sık Demirtaş’ı muhatap alarak HDP tabanını kendi istemleri çerçevesinde şekillendirmeye çalıştı ama olmadı. *** HDP’nin durumu 2023 seçimlerine nasıl girildiğini, yargının nasıl bir siyaset unsuru olarak kullanıldığını gösteren bir fotoğraftır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol HDP hakkındaki kapatma davası MHP’nin büyük kurultayından iki gün önce 17 Mart 2021’de bir bakıma kurultay hediyesi olarak açılmıştı. Önceki süreçler bir yana sadece 2023’te yaşananları yorumsuz özetleyelim... 5 Ocak 2023’te Anayasa Mahkemesi (AYM) HDP’nin Hazine yardımını askıya aldı. Bundan bir hafta sonra 12 Ocak 2023’te Erdoğan kamuoyuna seslendi: “Edirne’deki İmralı’ya hesap verecek!” Erdoğan, Öcalan’la Demirtaş’ı Türkiye Cumhuriyeti’nin cumhurbaşkanı ve AKP genel başkanı olarak karşı karşıya getirmeyi hedefliyor ve buradan siyaset üretiyordu! 5 Ocak’ta askıya alınan yardım da yine AYM tarafından 9 Mart’ta askıdan indirildi. Nisan sonunda da Demirtaş gündemi etkileyen bir bilgi daha paylaştı: “Erdoğan, İmralı’ya heyet göndererek neyi hedefledi?” HDP’liler bu zikzaklara bakıp tam seçim öncesi kapatma kararı verilebileceğini düşünüp Yeşil Sol Parti (YSP) adı altında seçime girdi. Böyle olunca HDP’ye hemen kapatma kararı vermekte acele edilmedi! Bütün bunları yapan Erdoğan, işi aldı çevirdi, Kılıçdaroğlu’nu terör örgütü işbirlikçisi ilan etti, sahte bir montaja dayanarak. Ve bunu seçim meydanlarında milyonlara gösterip televizyonlarda yayımlanmasını sağlayarak! Bunları kaleme alırken biz ürperiyoruz; bir seçim uğruna ülkenin kaderiyle bu kadar mı oynanır! *** Demirtaş bütün bu dalgalanmaların ardından dün aktif siyasetten çekildiğini duyurdu. Demirtaş’ın siyasi çizgisine bakınca bunun çekilmekten çok çekidüzen vermeye yönelik olduğu söylenebilir. Seçmen katında büyük kabulü olan, Diyarbakır’da halıya dokunmuş desenleri en çok satan Demirtaş’ın silahlardan arındırılmış bir mücadele arzu ettiği biliniyor. Bir yurttaş olarak değerlendirmemiz şu: Nereden gelirse gelsin, hedefi ne olursa olsun terörün her türlüsüne lanet olsun... Bu topraklarda bir arada yaşama kültürünü edinmiş, bunu içine sindirmiş 85 milyon insanımızın tümü her türlü sorunun çözümünü TBMM’den beklesin... Terörle mücadele siyasetin bir parçası değil, siyasetin ortak paydası olsun... Silahlar patladı mı gerçekler susar... Herkes düşüncesini özgürce dile getirsin, çözüm birlikte aransın... Kimse terör üzerinde siyaset yapmasın... Böyle bir Türkiye’yi istemekle kalmamalı, inşa edebilmeliyiz!",https://www.cumhuriyet.com.tr/yazarlar/mustafa-balbay/demirtasin-on-almak-uzere-cekilmesi-2086597
Mustafa Balbay,Kemal Kaptan,15 Haziran 2023 Perşembe,"“Gandi Kemal” diye başladınız yola. 22 Mayıs 2010’da CHP Genel Başkanlığı’na geldiğinizde büyük umut ve başarı beklentileriyle koltuğa oturdunuz. Dış görünümünüz nedeniyle Hindistan’ın sivil haklar lideri Mahatma Gandi’ye benzetildiniz ama siz de onun gibi haksızlıklara karşı durdunuz, bu uğurda uzun yürüyüş yaptınız. Son dönemde biraz azaldığını hissettiğimiz hoşgörünüze sığınarak vurgulamak gerekirse şimdi yürüyüşten yüzmeye geçmiş görünüyorsunuz. Bir daha çıkmayacağım dediğiniz Meclis grup başkanlığı kürsüsünden önceki gün seslendiniz: “Kaptan olarak gemiyi limana sağlam götüreceğim. Değişimin önünü sonuna kadar açacağım...” Gandi’den sonra Kemal Abi, ardından Kemal Amca, Kemal Dede derken şimdi Kemal Kaptan olarak yeni bir seyir defteri yazmaya hazırlanıyorsunuz... *** Kemal Kaptan, İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gemiyi hangi limana, nasıl ve kimlerle götüreceğinizi şu aşamada açıklamıyorsunuz. Bu tutumunuz doğal olarak gemiyi yönsüz bırakıyor. Bu da işi oluruna bırakıp gelişmeleri izlemek, daha sonra harekete geçmek anlamına geliyor. İlk konuşmanızı seçimin üzerinden iki hafta geçtikten sonra yaptığınıza göre takındığınız tutum “dalgalanmaya bırakmak” olarak yorumlanabilir. Öyle anlaşılıyor ki sizin genel başkanlığınıza yönelik olarak yaşanacak gelişmelere göre tutum sergileyeceksiniz. Örneğin, Ekrem İmamoğlu “Değişim... Mutlaka değişim” diye bastırıp genel başkanlığa aday olabileceğinin işaretini verince grup başkanlığını devrettiğiniz Özgür Özel, “Ben de varım. Elimi taşın altına sokarım, özveriye de fedakârlığa da varım” dedi. İmamoğlu’nun attığı adıma göre Özel’in de adım atması, ilginç bir tablo oluşturdu. Yine arta kalan hoşgörünüze sığınarak sormadan edemiyoruz: Özel’i bir tavşan aday olarak öne sürüp... Öteki aday adaylarını onunla etkisizleştirip... Özel hayli yol alıp öne geçince... Özel’in, “Ben uğruna gözyaşı döktüğüm genel başkanım Kemal Kılıçdaroğlu adına fedakârlık yapıyorum” demesi gibi bir plan mı var? Bu her şeyden önce Özel’i harcamak olur. Kemal Kaptan, Hiç kimse ama hiç kimse kendisinden sonrasını şekillendiremez. O nedenle de büyük insanlar böyle bir şekillendirmeye girmez, en çok yönlendirmeye girer. Bunun somut örneği, oturduğunuz koltuğun ilk sahibidir. Mustafa Kemal, kendisinden sonrası için yön tarifleri yaptı ama isim tarifleri yapmadı. İsmet İnönü’ye yönelik olumlu düşüncelerini çevresiyle paylaştı, o kadar. İnönü başbakanlıktan da ayrılmıştı. Bir gün sonra 11 Kasım 1938’de yüce Meclis toplandı ve 2. cumhurbaşkanını seçti. Sadece bir buçuk ay sonra da 26 Aralık’ta CHP, 2. genel başkanını seçti, İnönü’yü o koltuğa oturttu. Bugüne gelirsek... “Ben olmazsam CHP dağılır” gibi bir söylem her şeyden önce CHP’ye haksızlık. Yakın tarihimizde Özal da Demirel de cumhurbaşkanı olunca partiyi kendi istediklerine devretmek istedi, olmadı. *** Kemal Kaptan, Başarı için harcadığınız çaba büyük takdir topladı ve sizi seçimi kazanamasanız da siyasi yaşamınızın zirvesine taşıdı. Gelin sadece CHP genel başkanı gibi değil, lider gibi düşünün! Nasıl Türkiye’de kutuplaşmaya son vermeyi hedefliyorsanız CHP’de de kutuplaşmaya son verin. “Değişimin önünü tıkamam” diyorsunuz... Bu zaten mümkün değil. Değişim, önü açılmaya muhtaç bir olgu değildir, devrimci bir harekettir! Geldi mi, karşısına çıkanı yok eder! Ne güzel sözdür: Değişim rüzgârları esmeye başladı mı, akıllı insanlar değirmen kurar, akıllı olmayanlar duvar örer! Kemal Kaptan, CHP’yi tartışma konusu yapmayın, umut kapısı yapın. Bu da tepeden tırnağa yenilenerek olur! En derin kaygılarımla...",https://www.cumhuriyet.com.tr/yazarlar/mustafa-balbay/kemal-kaptan-2090750
Mustafa Balbay,Türkiye yönünü kaybetti!,31 Mayıs 2023 Çarşamba,"Yeni dönemde iktidarın nasıl yürüyeceğine ilişkin tartışmalar başladı. Birincil soru şu: Ekonomi yönetimi kime emanet edilecek? Görünen o ki ateşten gömleği kimse giymek istemiyor. Erdoğan bir kişiyi gözüne kestirdi mi onu istediği koltuğa oturtuncaya dek bırakmıyor. Mehmet Şimşek adı seçimden önce de geçiyordu. Şimşek Saray’a ön kapıdan girdi, arka kapıdan çıktı. Seçimden önce verilmek istenen “duruma hâkimiz” havası sonraya kaldı. Erdoğan, Türk usulü ekonomi yönetiminde ısrar etse de dünya gerçeklerine uygun hareket etmenin zorunluluğunu görüyor. Konunun ayrıntıları ekonomi uzmanlarının işi. Ancak bizim başkentte uluslararası danışmanların tavırlarından anladığımız şu: Türkiye ekonomisi batamaz! Çünkü batarsa Türkiye ile iş yapanlar da zor duruma düşer. Batarsa her şeyin çalışanların sırtına yüklenerek düzlüğe çıkılabileceği kadar batar. Türkiye ekonomisi batarsa halkın üstüne batar. Halkımız da üstüne düşeni yapar! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** AKP seçim sürecinde ekonominin gündeme gelmemesi için her şeyi yaptı. Her türlü yöntemi kullanarak başardı da. Şimdi ister istemez gerçeklerle yüz yüze gelme zamanı. Son iki gün içindeki tartışmalardan bunu anlıyoruz. Seçimden sonra ortaya çıkan bir başka gerçek de şu: Türkiye yönünü kaybetti! AKP’nin ilk iktidara geldiği dönemde Türkiye’ye bir vaadi vardı: Türkiye’yi en çok 10 yıl içinde AB’ye sokacağım. O günlerde ilk oyunu kullananlar bugün orta yaşa geldi. AB unutuldu. Zira iktidarın AB üzerinden elde edebilecekleri bitti. 2010’lu yıllarla birlikte AB’nin yerini öteki arayışlar aldı. Şanghay İşbirliği Örgütü (ŞİÖ) Türkiye’nin önüne bir seçenek olarak konuldu. Hatta zirvelere gidildi ama bunun da stratejik bir hedef olarak sürdürülemeyeceği görüldü. Yine yola çıkışın devamında komşularla “sıfır sorun” politikası gündeme geldi. Kısa sürede komşular “sırf sorun” oldu. Bu politikanın da tutmayacağı anlaşılınca FETÖ destekçisi ilan edilen ülkelerle bile yeni bağlar kuruldu. NATO-Ukrayna ile Rusya arasındaki savaşta bir nebze akıl galip geldi. Hem Rusya hem Ukrayna ile dengeli bir ilişki kuruldu. Bunda da başlıca tutamak 1936’da Atatürk’ün diplomasi dehasıyla imzalanan Montrö Boğazlar Sözleşmesi oldu. *** Bütün bunlardan çıkan sonuç şu: Türkiye yönünü kaybetti! Bir anlamda dalgalanmaya bırakılmış durumda. Rüzgâr ne taraftan eserse dümeni ona göre kırmak, her krizi de karşılığı neyse verip fırsata çevrilmiş havası vermek! Erdoğan’ı kutlayan bütün dış güçlerin hedefi şu: Türkiye ile ilişkilerde kendi çıkarlarını koruyacak mesafeyi korumak! Saray’ın bugün tek hedefi var: İktidarda kalmak! Bunun için katılımcı demokrasiden “katilimci demokrasi”ye kadar her yol mubah! Saray’ın önünde el ele tutuşanların röntgenini çekince tek payda ortaya çıkıyor: İktidarın parçası olmak! Ülkelerin toplam gücü sadece iktidardan ibaret değildir. İktidar, STK’lerden özerk kuruluşlara, meslek örgütlerinden üniversitelere kadar kendi iradesi dışındaki tüm güç merkezlerini törpüledi. Ancak kendisinde de Türkiye’ye yön verecek irade kalmadı. Yüzüncü yılda hepimizin çok işi var. Ne diyor Gençliğe Hitabe’de: Vazifeye atılmak için içinde bulunacağın durumun imkân ve şeraitini düşünmeyeceksin...",https://www.cumhuriyet.com.tr/yazarlar/mustafa-balbay/turkiye-yonunu-kaybetti-2086296
Mustafa Balbay,Kemal Bey’in kararı!,30 Mayıs 2023 Salı,"Seçim sonuçlarının bütün partilere göre irdelenecek, ders alınacak yanları var. 21 yıldır her türlü hukuksuzluğu, şantajı, montajı da kullanarak iktidarda kalan Erdoğan’a karşı güçlü bir ittifak oluşturan Kılıçdaroğlu millete vaat ettiği baharı getiremedi. Bahar, başka bahara kaldı. Erdoğan gözünü Mart 2024’te yapılacak yerel seçimlere dikti. Önceki gece seçim çalışmasını başlattı. CHP’nin de hızla nasıl devam edeceğine karar vermesi gerekiyor. Bunu yaparken 2023 seçimlerinden alınacak dersler ve bu derslere dayalı çizilecek strateji büyük önem taşıyor. Kılıçdaroğlu’nun 28 Mayıs gecesi ilk açıklaması seçimlere ilişkin derin bir sorgulamanın yapılmayacağını gösteriyor. Öyle anlaşılıyor ki iç değerlendirme şöyle: Çok başarılı bir kampanya döneminin ardından, elde olmayan olumsuz koşullar nedeniyle bizim değil, Erdoğan’ın kazandığı! *** CHP’nin önceki Genel Başkanı Deniz Baykal’ı Cumhuriyet’in Ankara Temsilciliği ve köşe yazarlığı sorumluluğum çerçevesinde uzun yıllar izledim. Karşılıklı bir güven oluşmuştu. Gündemdeki bir konuya ilişkin demeç almak üzere aradığımda önce benim düşüncelerimi sorardı. Onun bakışını tahmin eder, bunu dikkate alarak konuşurdum. “Bu söylediklerinin üzerine şu cümleleri de ekle. Bunların hepsi benim görüşüm” derdi. Cumhuriyet’e sevgi ve saygı duyar, çok da kızardı. SHP döneminde Erdal İnönü’ye karşı genel başkanlık yarışını kaybetmesinin önemli nedeninin Cumhuriyet olduğunu söyler, “Hep İnönü’yü tuttunuz” derdi. 1999’da CHP baraj altı kalınca Cumhuriyet’in yeterince destek vermemesine dikkat çekip dokundurmuştu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Buna karşın o günlerde CHP’ye ilişkin bir yazımda şu cümleleri anımsıyorum: “CHP’de aktif siyaset yapanlar dört gruba ayrılıyor. Öz Baykalcılar, ezeli Baykalcılar, Baykal sempatizanları, Baykalcı olunarak yönetimde kalınır diyenler...” O günlerde Deniz Bey’in çevresindekiler bu yazımıza kızmışlardı ama “Öyle değil” de diyememişlerdi. Bugüne gelirsek... Cumhuriyet, hiçbir partinin yayın organı değil. Bugünkü iktidarın ekonomiden hukuka yarattığı bir dizi sorun karşısında Kılıçdaroğlu’nun öncülüğünde oluşan seçeneği gazetenin tüm yazarları gibi biz de çıkış yolu olarak gördük. Bundan sonra nasıl yürüneceğine ilişkin tartışmayı ise olabildiğince sağlıklı ve önyargısız yapmak gerekiyor. *** CHP bugüne dek ayakta kalmışsa, parlamento dışında kaldığı dönemde bile yeniden toparlanmışsa bunda tarihsel gücünün ve tartışma kültürünün büyük payı vardır. CHP’nin en zorlandığı, yayın organlarının kapatıldığı, her türlü tehdide uğradığı 1950-60 arasındaki dönemde olağanlar dışında, olağanüstü kurultay sayısı dörttür. Bu kurultayların en kısası beş gün sürmüştür. AKP de tıpkı benzerleri gibi iktidardan düşünce dağılıp gidecek. Ama CHP varlığını sürdürecek. Kemal Bey’in çalışkanlığı, sabrı, azmi, kararlılığı herkesin takdirini topladı. Kemal Bey, Türkiye’de hiçbir çocuğun yatağa aç girmemesini yürekten istedi. Kemal Bey, Ergenekon sürecinden atılan akademisyenlere kadar tüm hak arayanların yanında oldu. Ancak seçim kazanılamadı. “Geliyor gelmekte olan” dendi. Olmadı... Bunun neden olmadığını sorgulamadan “Yürümeye devam edeceğim” derseniz sloganınız şu mu olacak: Yürüyor, yürümekte olan! Türkiye 3-5 seçimlik ülke değil. Bu günler aşılır. Asıl olan, nasıl aşılacağını iyi tartışmak. Hiçbir mazeret başarının yerini tutamaz!",https://www.cumhuriyet.com.tr/yazarlar/mustafa-balbay/kemal-beyin-karari-2085954
Mustafa Balbay,Sabit lider Döner kadro!,06 Haziran 2023 Salı,"Erdoğan, fiilen “Saray’a bakanlar kurulu” olarak çalışacak yeni kabinesini açıkladı. Herkes ekonominin dümeninde kimin olacağı sorusuna yanıt arıyordu. Nebati’nin yerine Mehmet Şimşek geldi. Artık Nebati’nin gözleri yerine Şimşek’in ağzına bakılacak. İlk hava gösteriyor ki ekonomide o ne derse o! Seçimden önce çok uğraşıldı, kabul etmedi. Şimşek, çevresiyle şu değerlendirmeyi paylaşmış: “Cumhurbaşkanı ısrar ediyorsa, daha fazla direnemiyorsunuz. Önümüz yerel seçim, popülist politikalar uygulamak isteyecekler. Ben de izin vermeyeceğim. Bu şekilde ne kadar giderse gidecek...” Şimşek’in devir teslimde söyledileri yukarıdaki kulis bilgisini doğruluyor... Şimşek, “Rasyonel zemine geri dönülecek” derken her şeyi özetlemiş oldu. Erdoğan, ekonominin yönetim vitrininde Şimşek’i göstererek dış dünya ile yeni bir bağlantı kurmaya çalışacak. *** İçişleri ve güvenlik alanında ise Süleyman Soylu dönemi bitti görünüyor. Soylu’nun çok şey bildiği biliniyor! Ankara’da konuşulan şu: Soylu milletvekili seçilmiş olmasına rağmen istifa edip bakanlıkta kalmanın yollarını aradı. Son ana dek zorladı. Erdoğan, Soylu’yu kenara çekme konusunda Bahçeli’den de yardım istedi. Son görüşmenin konularından biri buydu! Soylu’ya göre, seçimlerin kazanılması sürecinde en büyük pay Hakan Fidan’ın. Bu bağlamda karşılığını da aldı! Fidan öteden beri siyasete girmek istiyordu. 2015’te Davutoğlu’nun başbakanlığı döneminde niyetlenmiş, Erdoğan, “bilgim dışında” deyip taş koymuştu! Soylu gibi “çok şey bilen” Fidan’ın Dışişleri Bakanlığı’na geçmesinin ardından MİT’in başına gelmesi planlanan İbrahim Kalın’la işbirliği zor olmayacaktır. Ali Yerlikaya’nın nasıl bir içişleri bakanlığı yapacağını şu aşamada kestirmek zor değil ama en azından, “hukuk ve insan hakları” diyen bir kişi o koltuğa oturdu. Yeri gelmişken yeniden altını çizelim, atanan her bakan, Saray’ın söylediklerini yaparken sadece ton farkı ortaya koyabilir. Bize kadar gelen yorumlardan toplumun her şeye karşın azıcık normalleşmeye susadığını anlıyoruz. Bakanların genel anlamda atandığı alanın uzmanı olduğu dikkati çekiyor! Genelkurmay Başkanı Orgeneral Yaşar Güler’in bir süre hem bu koltuğu hem Milli Savunma Bakanlığı’nı dolduracak olması devlet-parti denkleminde alışılmaya başlanan bir durum. *** Dünün sıcak haberi CHP’de yeni Merkez Yürütme Kurulu’nun (MYK) göreve başlaması idi. CHP, ne olursa olsun tartışma kültürü devam eden bir parti. Kendi içinde gelinen noktayı değerlendirecektir. Ancak şu kadarını vurgulamadan geçemeyeceğiz... 6 Şubat depreminden sonra iktidarın üç gün hiç ses çıkarmamasını eleştirdik. Bunu en çok dile getirenlerin başında Kemal Bey geliyordu. 28 Mayıs’ın üzerinden 10 gün geçti. Özgür Özel’in ayaküstü yaptığı değerlendirme dışında kamuoyunu tatmin edecek bir açıklama yapılmadı. 14-28 Mayıs CHP’nin 6 Şubat’ıdır. Gerçekçi olan bu süreç nasıl geçilecekse kamuoyu ile paylaşmak ve seçmene umut vermektir. Seçmende deyiş yerindeyse “umut istifaları” başladı. Türk toplumu umutperesttir. Yeniden umut üretilebilir. Ancak bugünlerdeki yalnızlık insanların hafızalarında yer eder. Umut istifalarını durdurmak için küçük hitap farkları da etkili olabilir. Örneğin “Buradayım” yerine şöyle seslenmek: Buradayız!",https://www.cumhuriyet.com.tr/yazarlar/mustafa-balbay/sabit-lider-doner-kadro-2088035
Mustafa Balbay,Yön Yöntem Yönetim,10 Haziran 2023 Cumartesi,"7 Haziran’daki “yeni bir yön, yeni bir yöntem, yeni bir yönetim”le biten “çağrı” başlıklı yazımıza gelen mesajların yelpazesi hayli genişti. Üç ana eksen vardı. Bir grup şöyle diyordu: Partide değişim gerekli diyorsunuz. Bunu evire çevire söyleyeceğinize doğrudan, en net ifadelerle söylesenize. Gün nezaket günü mü? Bir başka grup şöyleydi: Lütfen Kemal Bey’e kıymayın. Çok çalıştı, çabaladı. Büyük emek harcadı. Keşke herkes onun kadar çalışsaydı. Bu iki ucun dışında bir başka üç da şunu söylüyordu: Eleştirilerinizi Kemal Bey adaylığını açıklayınca söyleseydiniz. Pek çok kişi kerhen verdi. Bu seçimi kaybetmek, kazanmaktan zordu. Bunların tümünde gerçeklik payı var. Şimdi bir gün bile ötelemeden 14-28 Mayıs’tan dersler çıkarma zamanı. Sonra? Yeni yol haritasını ortaya koymak, bu yolun neferlerini yerli yerine koymak, toplum içinde çoğalmaya koyulmak. *** Hukukta güzel bir deyim var: Usul, esasın kapısıdır! Her şeyden önce, işin usulü çok önemli. Bu satırları okuyanlar yukarıdaki eleştiriler bağlamında şöyle düşünebilir: -İlahi Balbay, siyasette usul mü olur? Ne yapacaksan dan diye yapacaksın! Bugün için CHP’nin içinde bulunduğu durum böyle bir yolu gerektirmiyor. Seçimi kazanmak için her türlü çaba gösterilmiş, olmamış. Hem Meclis kaybedilmiş hem Cumhurbaşkanlığı! Sonuçlar, Türkiye’nin kolay kolay ana ekseninden saptırılamayacağını ancak demokrasi yolunun engellerle dolu olduğunu gösteriyor. Yüzde 48-52 oy iki lidere de ait değil. Her iki oranın içinde çok değişik renkler var. Bu ayrı bir analiz konusu... Çok sevdiğimiz şu Anadolu sözü tam bugünkü CHP’ye göre: Hiçbirimiz, hepimiz kadar güçlü değiliz! Öncelikle büyük bir kurultay toplamak, yukarıda önerdiğimiz yol haritasını şekillendirmek gerekiyor. Gazetecilikte 5N, 1K kuralı vardır. Bir haberde kim, ne, ne zaman, nerede, niçin, nasıl sorularının yanıtının bulunması gerekir. Şu an CHP’de sadece “kim” sorusuna yanıt aranıyor! 5N, 1K kuralından örnek vermek gerekirse kim sorusu işin altıda biri. Çok önemli, en önemlisi ama altıda biri! 2024 yerel seçimlerine iki açıdan bakmalı: 1) 14-28 Mayıs’ta yalanlarla, montajla kazandılar, işte kanıtı! 2) 2028 seçimlerini alabiliriz, işte göstergesi! Önümüzde aylar yok, haftalar var. 11 büyükşehir belediyesi motor güç ve vitrin olarak planlanmalı. Bu da ayrı bir yazı konusu... Kemal Bey’in MYK değişikliğini apar topar, telaşla, okları üzerinden çekme güdüsü ile yaptığı anlaşılıyor. Tümü yakından tanıdığımız değerli insanlar. Bu değişikliğin stratejik bir çalışma ürünü olmadığı sevgili kardeşimiz Eren Erdem’in MYK üyesi unvanıyla yaptığı ilk basın toplantısından anlaşılıyordu. *** CHP’de sorumlu noktalardaki arkadaşların dikkatinde olması dileğiyle son günlerde sokakta yolumuzu kesenlerin tepkilerini aktaralım: -Kendimizi terk edilmiş gibi hissediyoruz. Hiç değilse çıkıp oy veren 25 milyonun gönlünü almak, onlara yalnız olmadıklarını hissettirmek gerekmez mi? -Gideyim CHP Genel Merkezi’nin merdivenlerinde oturup içeri girene, “İçeride neler oluyor” diye sorayım diyorum. -Seçmenlikten istifa edeyim diyorum, edemiyorum! CHP bu tepkileri çok dikkate almalı ve çok sevinmeli! Sevinmeli çünkü hâlâ kaygı taşıyanlar var, ya kaygıyı da bıraksalar? Yer yer bunu da görüyoruz! Bu millete yön gösterir, güven verirseniz Kartallı Kazımlar, Gördesli Makbuleler çıkar... Göstermezseniz, aya dört şeritli yol yaptığına inandıracak düzenbazlar çıkar...",https://www.cumhuriyet.com.tr/yazarlar/mustafa-balbay/yon-yontem-yonetim-2089265
Mustafa Balbay,Asgaride eşitlik!,03 Mayıs 2023 Çarşamba,"Seçimlere 10 gün kala, şuursuzca tüm tuşlara basarak bir şeyler yapmaya çalışan iktidar, bozduğu dengeleri düzeltmek için seçim sonrasına randevu veriyor. Emekliler, asgari ücretliler, mühendisler her kesim bozulan maaş ücret dengesinden en az zarar görmek için bastırıyor. En düşük emekli maaşının 7 bin 500 lira olması, elbet 5-6 bin lira alanları sevindirdi. Ancak bu düzeyde maaş alanların yerinde sayması büyük bir vicdan kanamasına neden oldu. Bizim de çevremizde emekli maaşının 300-500 lira daha fazla olması için emekliliğin yaklaştığı yıllarda en yüksekten prim ödemek için arayış içine giren dostlarımız oldu. Büyük çabalarla biraz daha yüksek orandan maaş bağlanmasını sağladılar. Şimdi onlar da bu çabayı sarf etmeyenle aynı düzeyde maaş alıyor. En düşük maaş elbette 7 bin 500 ve daha üstü olmalı ama bu düzeyde maaş alanların durumu da iyileştirilmeliydi. Özetle en düşük emekli maaşı, ortalama maaş oldu. *** Emeklilerin yaşadığı durumla çalışanlar da karşı karşıya. AKP geldiğinde en düşük emekli maaşı asgari ücretin yüzde 45 üstündeydi. Şimdi yüzde 12 altında. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Madalyonun öteki yüzüne bakınca asgari ücret de ortalama ücret haline geldi. Pek çok vasıflı eleman işe asgari ücretle başlıyor. Bunların arasında mühendisler de var. Mühendislik dalları giderek genişliyor. Bilgisayar mühendisliğinin altında yazılım ve donanım mühendislikleri ayrıldı, elektrik mühendisliğinin altında güneş enerjisi ve rüzgâr mühendisliği ayrıldı, süreç mühendisliği, akustik mühendisliği ve benzer onlarca yeni alan açıldı. Bu yıl liseye başlayan genç, üniversite sınavına girerken 50’ye yakın yeni meslekle tanışacak. Alan bu kadar geniş olunca mühendislerin özlük haklarını koruması da zorlaştı ve başlangıç itibarıyla asgari ücret noktasına kadar indi. Geçenlerde yurtdışına gitmeye hazırlanan bir mühendisle konuyu konuşurken şunu söyledi: “Herkes doktorlardan söz ediyor ama Avrupa, Türk mühendislerini keşfetti. Yoğun talep var. Çok cazip önerilerle mühendis çekiyorlar. Zor bir eğitimden geçiyoruz. Kıymetimiz bilinmiyor...” İktidar şimdi mühendislere de seçim sonrasına randevu veriyor. *** Anadolu’da bir söz vardır: Marifet iltifata tabidir. Bir kişi işini iyi yapıyorsa maddi manevi her anlamda hakkını vermek gerekir. Yüzlerce yıl önce Ankara ve çevresinde devlet kuracak güce ulaşan Ahilikte, önce yamak, sonra çırak, ardından kalfa, en son usta olunurdu. Bunların her birinin anlamı vardı. Bugün iktidar yüzlerce yıl öncesinden geri, sadece kendisine yakınlık-uzaklık ölçüsüne göre ve seçim endeksli olarak insanlara değer veriyor. Onca eğitim gereksiz, şu okullardan mezun olun yeter: Akraba Bilimleri Fakültesi, Mülakat Meslek Yüksek Okulu, Çal-Çırp İtaat Et Yüksek Teknoloji Enstitüsü, Yağlama-Yalama Mühendisliği… Daha çok para ve mevki kazanmak istiyorsanız şurada yüksek lisans yapmalısınız: İhaleye Fırsat Karıştırma Anabilim Dalı! En üst düzeyde hazineye ortak olmanın yolu ise şu okuldan geçiyor: Malı-ye Yüksek Mühendisliği! Bu tabloda hepimize 14 Mayıs’ta düşen bir sorumluluk var: Seçim mühendisliği!",https://www.cumhuriyet.com.tr/yazarlar/mustafa-balbay/asgaride-esitlik-2077374
Mustafa Balbay,Demokrasiyi taşlamayın,24 Mayıs 2023 Çarşamba,"Konuştuğumuz Erzurumluların “Kılıçdaroğlu PKK ile yan yana durmayacaktı!” dediği gün Erdoğan meydanlarda gösterdiği videonun montaj olduğunu kabul ediyordu. Erzurum’dayız... Yol boyu dura kalka geldik. Yıldızeli’ne yaklaşırken Çukursaray köyüne varmadan büyükbaş hayvan sürüsü ve üç çobanı görünce durduk. Baba ve iki oğul. Baba Ömer Koç’un yürüme sorunu var, emeklilik sorunu var. EYT’de anlamadığı pürüz çıkmış. Konu siyasete gelince büyük bir özgüvenle seslendi: -Ankara’da ne oluyorsa, o saat evimin ortasındadır. İnternet, televizyon her yerden haber alıyorum. Kılıçdaroğlu PKK ile yan yana durmayacaktı! Biz bu sohbeti ettiğimiz gün, Erdoğan meydanlarda gösterdiği videonun montaj olduğunu kabul ediyordu. Ömer Koç’a bunun gerçek olmadığını anlatmaya çalıştık ama o kendinden emindi. Cep telefonundan bir şey göstermeye hazırlanırken mırıldandı: -Eyvah kontörüm bitti! Alacak para da yok! Sonra tek sorumlu benmişim gibi bana döndü: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet -Söyle bakalım, nasıl çözeceğiz benim emekli sorununu? *** Erzurum’da en zoru genç olmak. Değişik ortamlarda 5-6 genç grubu ile sohbet ettik. Hemen hepsi konuşmada korku duvarını aşmış. Fotoğraf çektirmede ise henüz aşamamış. Aileleri görürse hoş olmazmış. Fotoğraf korkusunu aşanların hemen tümünün ilk hedefi Erzurum’u terk etmekti. Busem ile Gülbahar çok iyi arkadaş. Busem Atatürk Üniversitesi İletişim Fakültesi’nde okuyor, Gülbahar turizm. İkisinin giyim tarzı ayrı kafa yapısı aynı. Bu tanım onlara ait. Onlara göre Erzurum’un çıkış yolu CHP’nin güçlenmesi. Busem kolsuz gömleğinin üzerinde parlayan zülfikar kılıcını gösterip “Alevi değilim ama adaleti en iyi bunun temsil ettiğini düşünüyorum” dedi ve devam etti: -Üniversite arkadaşlarımın hemen tümü Ak Partili. Onlar okulu bitirip torpille işe giriyor. Girdikleri gün telefon rehberlerinden beni siliyorlar! Gülbahar da aynı dertten yakınıyor. Turizmciliği İstanbul’da yapmak istiyor. İkisi de 7 Mayıs’ta İmamoğlu’na yapılan taşlı saldırının etkisini üzerinden atamamış. Konuştuğum öteki gençlerde de aynı etki var. Kendi anlatımlarıyla 'giysileri ayrı kafaları aynı' Atatürk Üniversitesi öğrencileri Busem ve Gülbahar. Erzurum’un geceleri de canlı Terminal Caddesi üzerinde bir kitap kafe var. Burası gençlerin sığınak ya da nefes alma yerlerinden biri. Atatürk Üniversitesi’nden mezun 30’lu yaşlarda 3 mühendisle sohbet ettik. Biri, “Taş atma hiç Erzurum’a yakışmadı” dedi. Öteki “Yakıştı” deyip çıkıştı: - Erzurum bu işte, bilsinler. Yok taş atanlar çocukmuş yok dışarıdan gelmiş... Bırakın bunları. Erzurum bu halde. Demokrasinin taş devrinde... Araya girdim: -Sizin kuşaklar demokrasiyi taşlamasın, taçlandırsın! Masada benimle birlikte öteki erkek iç çekip umutsuzca seslendi: -Abi ya birine tutunuyoruz, bu bizi kurtarır diyoruz, yılına varmadan bozuluyor. Artık umut etmek de beni yormaya başladı. Bir başka masa kocaman Erzurumlu Naim Hoca posterinin altında idi. Kitap kafenin duvarlarında Yaşar Kemal’le Kâzım Karabekir yan yana, bir başka duvarda Nene Hatun, Erzurumlu Emrah ve Nefi var. Daha büyük duvarda ise Oğuz Atay, Can Yücel, Sabahattin Ali yan yana. Erzurum Caddeleri - Erzurum'da kitap kafe Böyle bir kitap kafeyi gören Ülkücüler az öteye kendi kitap kafelerini açmışlar. Taşın yerini tümüyle kitap yarışının almasını dileyelim. Kitap kafede akşamları çalışan Kezban gündüz güzellik salonunda çalışıyor. “Güzellik salonu açacağım. İyi para var” diyor. Kezban oyunu Kılıçdaroğlu’na vermiş, arkadaşları “onun ne olduğunu bildiği için” sorun çıkmamış. Büyük kentlerde gece yaşamının ne kadar içeceği varsa Erzurum’un bütün bunlara karşılık gelen tek içeceği var: Çay! Terminal Caddesi’nde kafelerden birinin dev semaveri dikkatimi çekti. Özel yaptırmışlar. Semaverin başındaki Bayram selam yerine, “Buyrun çay için” dedi. Daha 28 Mayıs sözünü tamamlamadan gülen yüzünü bozmayıp seslendi: -O seçim bizim için bitti. Allah’ın dediği olur! Erzurum’da Kılıçdaroğlu’na oy verenlerin duyguları çok karışık. Kimi, “Lütfen seçimi kazandık, deyin. Lütfen” diyor. Kimi, “Oyumuzun çalındığı duygusu bizi kahrediyor” diyor. Ama herkes şunu söylüyor: “Oy güvenliği için ne gerekiyorsa yapın…” Erzurum’daki Şenkayalılar Derneği’nde bize yöneltilen ilk üç soru CHP Genel Merkezi’nde iletişimdeki görev değişikliği idi. Bu görevi devralan genel başkan yardımcısı Devrim Barış Çelik’e büyük biri sorumluluk düşüyor. Çelik en son 6 Şubat depremi sonrasında genel merkezde kurduğu Afet Koordinasyon Merkezi ile ayrıca dikkat çekmişti. CHP’de seçim sonrası sorumlu arandığında göze ilk iletişim çarpıyor. Dileriz yeni dönem “Devrim” gibi yenilik getirir. Parti örgütleri ile genel merkez arasında “Barış” havası estirir. Seçim gecesi alınan önlemler de “Çelik” kadar sağlam olur! Bize en çok sorulan soruyu yineleyelim: -Verdiğimiz oy sayılacak mı? Şenkayalılar Derneği",https://www.cumhuriyet.com.tr/yazarlar/mustafa-balbay/demokrasiyi-taslamayin-2084134
Mustafa Balbay,Aday sensin!,17 Mayıs 2023 Çarşamba,"Sözüm sana... İkinci turda Erdoğan’ın karşısında yarışacak aday kim biliyor musun? Sen... Evet, sensin... Öyle bak 28 Mayıs’a! Sadece yaptıklarından değil, yapmadıklarından da sorumlusun. İkinci turda ne olacak diye merak etme, ikinci turda olması gereken için çaba harca. Dernek, sendika herhangi bir örgüte mi üyesin, sars orayı. Yol ayrımında olduğumuzu anlat. Tek başına ya da dar bir arkadaş grubunla senin gibi düşünmeyenlerin bulunduğu yere git. Ama dur. Hemen anlatmaya girişme. Önce dokun, selam ver. Sonra dinle, onu anla. Sonra anlat! Unutma... Ne söylersen söyle, söylediğin halkın anladığı kadardır. Sakın, bu halk anlamaz diye düşünme. Önce kendine sor; sen ne anlattın da anlamadı? Demokrasilerde halka kızılmaz, halk kazanılır! *** Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Futbolla ilgiliysen süper ligdeki ilk iki takımı düşün; Galatasaray 80. dakikadan sonra 15 puan kazanmış. Fenerbahçe’nin 90. dakikadan sonraki uzatmalarda kazandığı puan 10. Şimdi aday sensin ve 4 puan daha kazanman gerekiyor. Ne diyor Yunus Emre, kader gayrete âşıktır! Öyle bir gayret et ki değiştir kaderi. “Kimi insanların fikri o kadar sabit ki, Ağrı Dağı kıpırdar, onlar kıpırdamaz”, diye düşünme. “Uyuyan insanı uyandırırsın ama uyuma taklidi yapanı uyandırmak mümkün değil”, diye bakma. Bir ışık tut, çekil. Sakın kimseyi küçümseme. Aynı dil konuşman yetmez, aynı duyguyu yaşamalısın. Böyle bak ve inandır. Einstein diyor ya, önyargıyı parçalamak, atomu parçalamaktan zordur. Sen yine de dene. O, en azından, senin düşüncelerinde kararlı olduğunu görsün, değişim isteyen bir kişiyle tanışsın. Belki de ilk kez böyle bir kişiyle eşit koşullarda konuşuyor olacak. Toroslar’ın kadını güzel anam yeri geldiğinde, “Açlıkla tokluğun arası yarım ekmektir”, der. Bugünün koşullarında bedensel açlık bir şekilde giderilebilir. İnsanlar ruhen neye aç, onu gör. İlk turda sandığa katılım oranı yüksek, yüzde 88. Sen, daha yüksek olması için çalış. İki gündür veriler açıklanıyor; 8 milyon 429 bin 206 kişi sandığa gitmemiş. Bu kişilerin üçte birini sandığa ve değişime ikna etsen 4 puanlık fark kapanıyor. 1 milyon 36 bin 565 oy geçersiz. Çoğu birden fazla yere mühür basmış. Onları dikkatli olmaya çağırırsan “Beni dikkate aldı” diye, seni dikkate alır! Sinan Oğan’ın oylarının özü şu, iktidar değişsin istiyorlar! Dokun onlara! Muharrem İnce, deyiş yerindeyse ölüsüyle 238 bin 690 oy almış. İnce’ye oy verenleri de anla. Sonuçta İnce’nin hayal ettiği Türkiye, senin de hayalin değil mi? *** Sakın kırılmasın cesaretin. O kırıldı mı fena; cesaretin başındaki “C” harfi düşünce ne olur, düşün. Rıfat Ilgaz diyor ya, “Yollar kesilmiş alanlar sarılmış/ Tel örgüler çevirmiş yöreni/ Fırıl fırıl alıcı kuşlar tepende/ Benden geçti mi demek istiyorsun/ Aç iki kolunu iki yanına/ Korkuluk ol!” Sözüm sana. Sen gelmezsen bir eksik değiliz, çok eksiğiz! Dedi ya, “Ben Kemal, geliyorum”. Sen de gel. Hepimiz Kemal’iz. Geliyoruz...",https://www.cumhuriyet.com.tr/yazarlar/mustafa-balbay/aday-sensin-2082096
Mustafa Balbay,"Tandoğan’da coşku, heyecan, değişim sesi!",13 Mayıs 2023 Cumartesi,"Anıtkabir’in yanından Gençlik Caddesi’ni geçip Tandoğan’a inerken kaşkol, bayrak satıcıları dikkatimizi çekti. Böylesi mitinglerin girişinde klasiktir, en çok Atatürk’ün resimleri ve Türk bayrağı satılır. Bunların yanına Kemal Kılıçdaroğlu, Ekrem İmamoğlu, Mansur Yavaş’ı yan yana resmeden kaşkol çeşitleri konmuş. Üçlü tutmuş... Saat 17.30’da başlayacağı duyurulan mitinge gelişler öğle saatlerinde başladı. Saat 16.00 sıralarında alan tümüyle dolmuştu. Son dönemdeki Kılıçdaroğlu mitinglerinin öncesinde platforma çıkan Erkin, Tandoğan’ı da coşturdu. Binlerce katılımcı sanki defalarca provasını yapmış gibi Erkin’in komutlarıyla bayrakları yükseltip indirerek, kalp yapıp ardından el sallayarak görsel şölen yaptılar. Heyecan yüksekti... İmamoğlu’nun “Kazanıyoruz” söylemi de tabanda yer bulmuş. Erkin defalarca bu söylemi yineletti. *** Miting alanının içinde, etrafında dolaşırken CHP’lilerin yanı sıra özellikle İYİ Partililer de dikkati çekiyordu. Yakasında Demokrat Parti, DEVA rozeti olanlarla da selamlaştık. İnsan heyecanları kadar gençtir... Bu anlamda Tandoğan’da her yaştan gençler vardı. Genç yaştan gençler de gruplar halinde öbek öbek alandaydı. Aile boyu gelenler anne, baba, evlat, torun yelpazeleri görülmeye değerdi. Yüzler gülüyordu. Herkes birbirine tanışık bakıyordu. “Kazanıyoruz”, “Bu sefer tamam” söylemlerinin ardından şu soruyu yöneltiyorlardı: -Sizce de öyle, değil mi? Bu sorunun ardından “seçim gecesi” soruları geliyordu. İçinde endişe boyutu da olan bir özgüven havası vardı. Dileklerden biri de şuydu: -İlk turda bitirelim... Tandoğan 6’lı masanın sağlam bir zemine oturduğunu gösteriyordu. Maya tutmuş. 6 partinin tabanı yan yana Millet İttifakı’nın seçim öncesi son mitingindeydi. Selamlaştığımız gruplara hangi ilçelerden geldiklerini sorduk. Çoğunluk elbet Çankaya idi ama Keçiören, Mamak, Etimesgut, Yenimahalle sıkça duyduklarımız arasındaydı. Alanın pek çok bölümünde kadınların erkeklerden daha fazla olduğunu gördük. Ankara dün sabah saatlerinden itibaren akşama dek yağmur geçişliydi. Kılıçdaroğlu’nun konuşması sırasında daha da şiddetlenen yağmur alandakileri kıpırdatmadı. Saatlerce alanda kalan katılımcılar miting bittikten sonra da dağılmakta acele etmediler. *** Yarın sandık günü. Erdoğan’ın sandığa iki kala 15 Temmuz anımsatması, hayatı pahasına istiklal ve istikbale sahip çıkacağını söylemesi seçim gecesi endişelerini bir doz daha ileri götürdü. Bunu bilerek yapıyor. Kaybetmekten çok korktuğu için korkutuyor. Korku esareti, umut cesareti öne çıkarır. Ne tür mücadele olursa olsun, karşınızdakinin iradesini teslim aldığınız, ona kaybetme duygusu verdiğiniz an baştan kazandınız demektir. Erdoğan bunu kullanıyor. Değişim isteyenlerin iradesini teslim almak, korku salmak işine geliyor. Kılıçdaroğlu konuşmasında Erdoğan’ın korku salma heveslerine yanıt verdi. Sandık güvenliği için her türlü önlemin alındığını bir kez daha vurguladı. İstiklal Marşımızın ilk sözcüğü ne diyor? Korkma! Yarın korkuyla değil, umutla sandığa gideceğiz... Yarın kaygıyı değil, heyecanı yükselteceğiz... Yarın endişeyle değil, güler yüzle oy kullanmaya gideceğiz... Seçimler demokrasinin bayram günüdür. Seçimler demokrasinin düğünüdür. Hiç kimse, hiçbir kurum, hiçbir oyun halktan büyük değildir!",https://www.cumhuriyet.com.tr/yazarlar/mustafa-balbay/tandoganda-cosku-heyecan-degisim-sesi-2080694
Mustafa Balbay,Savaş hiledir Seçim savaştır!,12 Mayıs 2023 Cuma,"Seçime 2 gün kala gerçek gündem dışında her şeyin konuşulduğu bir süreci yaşıyoruz. Erdoğan, 85 milyonun gözü önünde montajlanmış görüntülerle Millet İttifakı’nı PKK bağlantılı göstermeye girişiyor... Muharrem İnce, montajlanmış görüntüler, sahte belgeler karşısında mücadeleden çekiliyor... İktidarın en tarafsız olması gereken bakanları, en partici kimliklere bürünüp sahada cirit atıyor... Kuralsızlığın, etik dışı davranışların, kara propagandanın serbest olduğu bir seçim takvimi yaşıyoruz. Türkiye 14 Mayıs seçimlerinde bütün bunlara karşı sesini yükseltebilir, “Artık yeter” diyebilirse yeni bir mayısa uyanacağız. Aksi halde daha zorlu günler bizi bekliyor. *** Seçimlere bir ay kala iktidarın tepesinden alt kadrolara yönelik mesaj şuydu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Savaş bir hiledir. Seçim de bir savaştır. Kazanmak için her şey geçerlidir! 14 Mayıs yaklaştıkça bu sözün ne anlama geldiği açıkça ortaya çıkıyor. Henüz bütün yönleriyle aydınlatılmamış olan Erzurum olayının görünen yüzü bile nasıl bir senaryonun yaşama geçirilmeye çalışıldığını gösteriyor. Van’daki Millet İttifakı mitingine PKK yaması vurulacak. Erzurum’da bunun propagandası yapılacak. İmamoğlu Erzurum’a gelince toplumsal karşı duruşla konuşması engellenecek. Bu sırada yaşanacak her şey mubah! Ancak Erzurum halkı böyle bir gerginliğin tarafı olmadı. Daha kitlesel bir “karşı grup” oluşturulabilseydi devamının nasıl geleceğini öngörmek zor değil. Girişte Millet İttifakı’nın bütün liderlerinin katıldığı reklam filmine Karayılan’ın eklenip Erdoğan’ın mitinginde gösterilmesi ile İnce’ye yönelik video komplolarını alt alta koyduk. İkisinin de özünde ahlaki sorun var. Bu tür korsan video ve benzer alçaklıklar üretmek bir FETÖ klasiği. İnsanın aklına şu yorum geliyor: FETÖ ile mücadele ediliyor ama FETÖ’nün fikirleri iktidarda, yürürlükte! Doğada parçalanınca her parçası kendini onarıp yeniden canlanan yaratıklar vardır. Belki de seçimden sonra buradan yola çıkıp yorumlar yapacağımız durumlarla karşı karşıya kalacağız! *** İktidarın bütün çabalarına karşı kutuplaşmanın yerini kucaklaşmanın aldığı bir seçim sürecinin sonuna doğru yaklaşıyoruz. Seçimi, her türlü hilenin doğal olduğu bir savaşa benzeten anlayışa karşı toplum sağduyusunu korudu. Özellikle genç seçmenin değişim istemi meydanlara yansıdı. Bunun sandıklara da yansıyacağı anlaşılıyor. Gençlik, üst kuşakların endişe duyduğu gibi “gerçeklerden kopmuşluk” içinde değil. İktidar bütün çabalarına karşın “kendi neslini” yaratamadı. Kamuoyu araştırmaları AKP’li ailelerin çocuklarının bile yüzde 65’inin değişim istediğini ortaya koyuyor. Bir iktidarın kendi neslini yaratabilmesi için onlara peşinden koşacakları bir hedef gösterebilmesi gerekir. İktidar bu anlamda da yönünü kaybetti. Cumhurbaşkanı adayı Kemal Kılıçdaroğlu’nun dünkü Cumhuriyet’te yayımlanan yurttaşa sesleniş mektubunu dikkatle okuduk. Türkiye’nin kendi değerlerini koruyarak küresel yapıyla uyumlu hale gelmesi... Devletin yeniden inşası... Kimseyi dışlamayan yurttaşlık bağlarının kurulması... Tek adamlığın yerini akla ve bilime dayalı bir yönetim anlayışının alması... Kılıçdaroğlu’nun mektubunda yer alan bu vaatlerin tümü sağduyulu herkesin ortak beklentisi... Bütün bunu isteyenlerin son iki günde bir kişiyi daha ikna etmesi en büyük adım olur.",https://www.cumhuriyet.com.tr/yazarlar/mustafa-balbay/savas-hiledir-secim-savastir-2080239
Mustafa Balbay,19 Mayıs ruhu!,20 Mayıs 2023 Cumartesi,"Bir ülkenin tarihindeki en yeni olay, insanlarının belleğinde en çok yer etmiş olandır. Bunun zaman kavramıyla ilgisi yoktur. Bazen bir yıl önce yaşanmış bir olay insanların belleğinden silinir gider. Tam tersi de mümkündür... Bir asır önceki olay ve onun kahramanı halkın belleğinde o kadar tazedir ki dün olmuş gibidir. Kuşaktan kuşağa aktarılır. Efsaneleşmekten öte halkın bilincine yerleşir. Öyle yerleşir ki, geçmiş değil, gelecek olur! Öyle yerleşir ki akıl olur, bilim olur, kitap olur, pusula olur... 19 Mayıs 1919 öyle bir tarihtir. O gün Mustafa Kemal Atatürk’ün başlattığı geleceğe yolculuk, dün başlamış kadar yeni, yarına uzanacak kadar günceldir! *** Nedir 1919 ruhu? Her şeyden önce bağımsızlıktır... Dünya savaşından yıkımlarla çıkmış, 17 milyonluk nüfusu 12 milyona inmiş, bütün ordularını yitirmiş, devlet organlarının tümü emperyalizme teslim olmuş bir ülkede, “Bağımsızlık benim karakterimdir” diyebilmek ancak Mustafa Kemal’in harcıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Her şeyden önce umuttur... İnsan korktukça tutsaklaşır, umut ettikçe özgürleşir. Korku bedene girdi mi her şeyden korku üretir. O yüzden korkunun gözleri çoktur. İnsan korkuyla bakmaya başladı mı elindeki gücün de farkına varmaz. Korku onu yer bitirir. Uğur Mumcu o yüzden, “Korkak bin kez, cesur bir kez ölür” sözünü şiar edinmiştir. Buna karşın umut da üretkendir. Korkunun gözleri çoksa umudun da yüreği büyüktür. Bütün zorluklar umudun önünde saygıyla eğilir. Mustafa Kemal’in Samsun’a çıkarken yüreğinde taşıdığı umut bütün engellerden yüksekti. Her şeyden önce başarıya inanmaktır... Yeryüzünde hiçbir enerji başarıya inanmak kadar güçlü değildir. İnsan başarıya inandı mı, sadece ona giden yolu bulmakla uğraşır. Yol yoksa açar. Yol engelliyse yıkar. Her şeyden önce milletine güven vermektir. Güven, sadece arkadaş ilişkilerinin değil toplumsal hareketlerin de en önemli motorudur. Güven, bir kullanımlıktır. Yitirdiniz mi yerine koymanız zor olur. Mustafa Kemal milletine öylesine güven verdi ki, çünkü kendisine çok güveniyordu. O güveni aldı, milletine verdi ve seslendi: Her şeyi seninle yaptım! *** Bütün bunları aklın ve bilimin ışığında harmanlayan Mustafa Kemal Atatürk’ün Samsun’a çıkışının 104. yılı bize bir şey daha söylüyor: O artık yüzyılın değil, yüzyılların lideri! Yaptıklarının üzerinden on yıllar değil, yüzyıl geçti ve hâlâ belleklerde taptaze... Bu yıl 19 Mayıs’ı 28 Mayıs’ta yapılacak Cumhurbaşkanı seçiminin atmosferinde kutladık. Sınırlarını kanla çizdiğimizi bu topraklarda hep birlikte barış içinde yaşamak istiyoruz. Sandıktan kutuplaşma değil, kucaklaşma çıksın istiyoruz. Seçmene sadece şu üç soruya vicdanında yanıt vererek sandığa mutlaka gitmesini öneriyoruz: - Kurtuluş Savaşı’nı keşke Yunan kazansaydı diyen bir zihniyet Cumhuriyetin 100. yılını nasıl bir anlayışla kutlar? - 21. yüzyılda da güncelliğini koruyan, Türkiye Cumhuriyeti devletinin tapu senedi olan Lozan’a, bu anlaşmanın kaybedenleri bile saygıyla bakarken ülke içinde şaşı bakan bir anlayışı benimsiyor musun? - Yunan kazansaydı Lozan değil, Sevr uygulanacaktı. Lozan’ı mı istersin Sevr’i mi? Başka sorumuz yok!",https://www.cumhuriyet.com.tr/yazarlar/mustafa-balbay/19-mayis-ruhu-2083001
Mustafa Balbay,Kalpler kıpır kıpır!,15 Mayıs 2023 Pazartesi,"Yazıyı kaleme aldığımız saat 22.00 sıralarında CHP Genel Merkezi’nin önü, “Halkın umudu Kılıçdaroğlu” sloganlarıyla inlemeye başlamıştı. CHP Genel Merkezi ile AKP Genel Merkezi arasında birkaç kilometre var. Orada da kutlama hazırlıkları dikkati çekiyordu. Cumhurbaşkanı seçiminin ikinci tura kalma olasılığı iki tarafın da hesaplarının birleştiği durumdu. Daha erken saatlere, 19.00 sıralarına dönersek... Şaşırtıcı bir tablo yok! Anadolu Ajansı (AA) verileri alıp uzun süre fermente etti. ANKA da kendi örgütlenme gücünü zorlayıp güvenilir bilgiler vermeye çalıştı. İki ajansın verileri arasında zaman zaman farklılıklar çıkması, akla AA’nın önceki seçimlerdeki “sabıkalarını” getirdi. Yüksek Seçim Kurulu’nun bugünün iletişim olanaklarına oranla çok daha gerilerde kalması da şaşırtıcı değildi. *** Dün akşam CHP Genel Merkezi’ni önceki seçimlerden daha hazırlıklı gördük. Ekrem İmamoğlu ve Mansur Yavaş’ın “kadro gücü” ile seçim sonuçlarına eğilmesi hemen fark ediliyordu. İmamoğlu ile Yavaş’ın genel merkezde basın toplantısı düzenlemeye hazırlanırken kendi seçimlerinde yaşadıklarını çok sık anımsadıkları dikkati çekiyordu. Her iki başkanı da başarılı bir kampanya yürüttükleri için kutladık. Peugeot 408'in göz alıcı tasarımına karşı koymak hiç kolay olmayacak. Dinamik silüeti ve karşı konulmaz tasarımıyla Peugeot 408. Peugeot Şimdi Keşfet CHP Genel Merkezi’nde yabancı gazetecilerin çokluğu ayrıca dikkat çekiciydi. Norveç’ten Japonya’ya, Çin’den Mısır’a pek çok ülkeden gazeteci vardı. Dünya basını Kılıçdaroğlu’nun başarılı olacağını öngörerek hazırlık yapmıştı. Faik Öztrak’ın ardından İmamoğlu ve Yavaş’ın medya önüne çıkması ciddi bir arka plan hazırlığının yansımasıydı. Bütün katlarının ışıkları yanan CHP Genel Merkezi’nden çıkıp binanın 200 metre uzağına kadar gelmelerine izin verilen kalabalığı selamladık. Ankara’nın neredeyse bütün renkleri vardı. Bitlisli bir genç, Kılıçdaroğlu’na oy verdiklerini ama milletvekilliğinde kendi partilerine mührü bastıklarını söyledi. İddiası şuydu: -Kılıçdaroğlu, Diyarbakır’dan Ege sahillerine göre daha fazla oy alacak! İlk sonuçlara baktık. Sanırız haklı çıkacak. *** Yazıyı kaleme aldığımız saatlerde seçimin ikinci tura kalma olasılığı yüksekti. Sonuçlara bakarken gündüz oy kullananları düşündük. Nasıl da büyük bir heyecan vardı. Ankara’nın değişik bölgelerinde 7 okulu dolaştık. Oy verenler düşüncelerini heyecanlı hareketleriyle açık ediyorlardı. Pek çoğu uzaktan iki elini birleştirip kalp işareti yapıyordu. Onlardan bazılarıyla gece telefonlaştık. Gündüz elleriyle kalp yapmışlardı ama gece kalpleri kıpır kıpırdı. Katılım oranının yüksek olacağı sabah saatlerinden belliydi. Hasan Ali Yücel Sosyal Bilimler Lisesi’ne uzun süre giremedik. Araç kuyruğuna oy atma kuyruğu eşlik ediyordu. Temel Karamollaoğlu’nun da oy kullandığı Çankaya Lisesi’nde kimi sandıkları kaldırıp sarsarak yeni oy atılmasını sağladılar. Katılım yüzde 95’ti. Seçim günü güvenliğinde sorun olmadı. Bu güzel ama... Seçim sonuçları güvenliği hâlâ ciddi sorun olarak devam ediyor!",https://www.cumhuriyet.com.tr/yazarlar/mustafa-balbay/kalpler-kipir-kipir-2081490
Mustafa Balbay,Elde var korku!,02 Mayıs 2023 Salı,"Bursa Kitap Fuarı’nda, kara yağız, bembeyaz gülüşlü, orta yaşlı bir öğretmen sıcak, kısa sohbetin ardından birden ciddileşti. “Sayın Balbay, bunu lütfen CHP’nin en üst katlarına iletin” deyip, devam etti: “Artık vaatleri bırakın. Bu millet gerçekten bir değişim istiyor. İktidar bunun farkında, yapabileceği en iyi şeyi yapıyor; korku salıyor. Lütfen halka nereye bakması gerektiğini anlatmaya çalışmayın, halkın baktığı tarafa bakın, orada ne görünüyorsa, gereğini yapın...” Devamını getirip getirmemekte ikircikli davranınca üsteledim: -Size göre nereye bakıyor ve ne görüyor? Lütfen açık söyleyin... “O zaman tamam, üç madde var” dedi, arkasını şöyle getirdi: “Halam Kılıçdaroğlu’nu samimi buluyor. Oy verebileceğini söyledi. Sonra şu soruyu sordu; ‘Amma onlar gelirse başörtüsü yasağı getirecekmiş, doğru mu?’ Buna vereceğiniz cevabı tahmin ediyorum, vermeyin. Halamın korkusunu giderin. İkincisi, Millet İttifakı gelince ülkeyi bölecek lafı yayıyorlar. Bir santim toprak vermeyeceğinize dair bir cümle bulun, sabah akşam tekrar edin. Tekrarın gücü yüksektir. Üçüncüsü, Kılıçdaroğlu emekli maaşını bile ödeyemez, yardımlar da kalkar diye propaganda yapıyorlar. Bunlara dair Kılıçdaroğlu’nun sözlerini biliyorum. Ama hâlâ söylediğim korkular egemen!” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Öğretmen fuarda bir tur attıktan sonra tekrar geldi, görüşlerini yineledi. Akrabalarından birinin, “Kılıçdaroğlu gelirse emekli maaşları kesilecekmiş” sözünün bir kez daha altını çizip, “halkın baktığı yere odaklanmanın” önemini anlattı. Toplumun değişim isteyen kesimleri bu kez daha heyecanlı ve başarıya odaklı. “Bu kez tamam değil mi” diye sormaktan çok, “Bu kez tamam. Başka bir şey beklemiyorsunuz değil mi” pekiştirmesi içindeler. Özgüven çok önemli bir güç. Bunu yitirdiğiniz an mücadeleyi de yitirirsiniz. Mücadele sanatında karşı tarafın iradesini esir almak, yani rakibin “Ben kazanamam” duygusuna girmesini sağlamak daha baştan kazanmak demektir. Ancak bunun tam tersi de bir o kadar zararlıdır. Aşırı özgüven de önlemsizliğe iter. Atalarımız boşuna dememiş: Bir kişinin en zayıf anı, kendisine en çok güvendiği andır! Son günlerde mitinglerin çok canlı ve yoğun katılımlı geçmesi büyük moral kaynağı. Ancak meydanları doldurmak kadar önemli olan bir ana unsur var; sandıkları doldurmak! Meydanlar eşittir sandıklar olmadığını kaç seçimdir yaşıyoruz. Çok önemli, büyük moral güç, ancak her şey değil. Bekir Ağırdır’ın 2018 seçimleri değerlendirmesini anımsıyorum. “İnce, salondaki herkesi halaya kaldırmayı başardı ama dışarıdan halaya katılan olmadı” demişti. Meydanlar bir bakıma oy verecek olanların ne kadarının hareket halinde olduğunu gösteriyor. Sessiz yığınlarla ilgili bilgi vermiyor! *** Meydanlar demişken... Biz de cumartesi, pazar Bursa’nın ardından dün Ankara’da Tandoğan Meydanı’ndaydık. Kılıçdaroğlu’na oy verecek bileşenlerin önemli bir bölümü oradaydı. Alanda gezinirken kimi partilerin pankartın bir tarafına kendi genel başkanlarını bir tarafına da Kemal Bey’i koyduklarını gördük. Belki de şöyle bir söylem üretmek mümkün: Kemal Bey bileşenleri (KBB)! 1 Mayıs mitingine katılanlar dört bir kola dağıldılar. Tandoğan’ın bir yanı Anıtkabir. O tarafa yönelen de çoktu. Hâlâ en çok kalbin en kesintisiz attığı yer! Alandan ayrılırken polislerin de 1 Mayıs Emek ve Dayanışma Günü’nü kutladık. Barış içinde, savaşsız, sömürüsüz, korkusuz, huzur dolu 1 Mayıslar diliyoruz!",https://www.cumhuriyet.com.tr/yazarlar/mustafa-balbay/elde-var-korku-2077057
Mustafa Balbay,"Son 3Y’leri: Yağma, yalan, yıldırma!",10 Mayıs 2023 Çarşamba,"Erzurum denemesi başarılı olamadı. Bu, vazgeçecekleri anlamına gelmez elbet. Toplumda “korku” ikliminin sonuçlarını biliyorlar. Sessiz yığınların içine korku girerse hemen içe kapanma öne çıkar. Değişim arayışlarının yerini mevcutla yetinme alır. Eldeki bir daldaki ikiden iyidir, anlayışı hâkim olur. Daha iyiyi umut etmenin yerini, kendini güvende hissetme duygusu alır. Son dört güne girerken toplumda yenilenme arzusunun öne çıktığını görüyoruz. Buna engel olabilecek provokasyonların tutmayacağı dikkati çekiyor. Erzurum’da yerel yönetimin yardım ve yataklık etmeye çalıştığı girişimin kitleselleşememesi önemliydi. Ankara’dan bütün Anadolu illerine giden, “Millet İttifakı’nı kitlelerden koparmak için her şeyi yapın” vizesi şu ana dek karşılık bulmadı. *** AKP’nin iktidara gelirken kullandığı “etkili” sloganlardan biri şuydu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 3Y’yi kaldıracağız: Yolsuzluk, yasaklar, yoksulluk. Aradan geçen 21 yılda üçü de yerleşti, yaygınlaştı, değişime uğradı. İktidar katında yolsuzluk diye bir şey yok artık. Yapacağınız her işi yasasına uydurursanız, geriye hiçbir olumsuzluk kalmıyor. Her şey bir yana bütçenin bakkal defterinden daha keyfi tutulduğu, kontrol-denetim mekanizmalarının kaldırıldığı bir ülkede yasadışı iş mi kalır? Yasaklar da kural haline geldi. Düşünce ve ifade özgürlüğünün önünde halkı kin ve düşmanlığa sevk etmek, kamu düzenini bozmak var. Her muhalif adımın başına bu “suçları” koyarsanız geriye yasak da kalmıyor. Yoksulluk adeta bir meslek haline geldi. Nasıl geçiniyorsunuz? Yardımlarla... Nasıl alıyorsunuz? Yoksul olduğunuzu, gelir durumunuzun zayıflığını kanıtladınız mı, tamam. Artık TÜİK bile yoksulluğu gizleyemez hale geldi. Son açıkladığı verilere göre Türkiye’nin en zengin ilk yüzde 5’lik dilimle en fakir yüzde 5’lik dilim arasındaki fark 20 kattan, 26 kata çıktı. Uçurum derinleşiyor. Kaldırmak istedikleri 3Y, 3K’ye döndü: Yolsuzluk kanun, yasaklar kural, yoksulluk kader! Yaşama geçirdikleri yeni 3Y ise şöyle oldu: Yalan, yağma, yıldırma... Milyonların gözünün içine baka baka, “Bunlar Diyanet’i kaldıracaklar” diye bir yalan üretebilmek kolay iş değil. Milyonların gözünün içine baka baka, “Bunlar Erzurum’da birbirini taşladı” diyebilmek taşlaşmış bir vicdan ister. Yağmanın genel fotoğrafı şu: AKP döneminde Türkiye’ye 1 trilyon dolar girdi, 3 trilyon dolar çıktı! Ayrıntıyı merak eden Türk Telekom satışının serüvenini araştırabilir. *** Yıldırma her şeyi içine alıyor. Devlet içindeki dürüst kadroları yıldırma... Sendikalardan sivil toplum kuruluşlarına kadar örgütlü toplum unsurlarından muhalif olanları yıldırma... Toplumun itiraz etme duygusunu terörle eşitleyip yıldırma... En güncel olanı da iletişim gücünü, iletişim hilelerini kullanarak yıldırma... Bu arayışın seçim günü de devam edeceği anlaşılıyor. Ankara’daki dedikodu şu: Seçim sonuçları açıklandığında Millet İttifakı öndeyse, toplumun büyük kesimlerinin tepkisini çekecek kişilerin fotoğraflarını pankart yapıp sokağa çıkacak grupçuklar caddeleri gerecek. Devamını kestirmek zor değil. Eğer bu tür “dedikodular” iktidarı rahatsız ediyorsa çözüm kolay; hiçbir provokasyona izin vermeyecek önlemler alırlar, olur biter. Erzurum’daki gibi “Dur bakalım ne olacak” diye seyrederlerse? Bütün bunların üstünde bir güç var: Milletin vicdanı! Orada değişim rüzgârı esiyor.",https://www.cumhuriyet.com.tr/yazarlar/mustafa-balbay/son-3yleri-yagma-yalan-yildirma-2079488
Mustafa Balbay,Biz devlete bakarız,23 Mayıs 2023 Salı,"Erzurum yolundayız... Sabahın ilk ışıklarıyla birlikte Yozgat’a yaklaşırken soluk reklam tabelaları bizi karşıladı. Uzun yıllar önce dikildiği anlaşılan reklam tabelaları yenilenmemiş, yeni reklam da yok! Yozgat, şehitlerin adı verilmiş geçitlerle başladı. “Yiğitler diyarı Yozgat’a hoşgeldiniz” tabelasından sonra yeni inşa edilmiş beton bloklar, insan siloları gibi duruyordu. Kent merkezine saptık. Saat kulesine varmadan, Amele Kahvesi diye de bilinen Aynalı Kahve’de soluklandık. Tepesi asmalarla örülü, bakılası bahçeden içeri girdik. İş bulma umuduyla gelen, ayaküstü kahvaltısını yapan orta yaş ve üstü emekçilerle selamlaştık. Üç ayrı yerde kurulu kahvaltı masasına da davet ettiler. “Maaşları da kalplerimiz gibi birleştirsek” diye önerdik, kırmadılar. Televizyonda Erdoğan konuşuyordu. Masada Takvim gazetesi seriliydi. Seçimler öncesi ziyaretimizin maksadını sormadılar! Zaten çok geçmeden konular açıldı... *** 3 masayı birleştirdik. Etrafında 10 kişi kadar olduk. Kahvehane sahibi Eyüp Köse, baştan durumu ortaya koydu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet -Biz, devlete oy veririz! Etrafındakilerin büyük çoğunluğu onu onaylarken, hemen yanındaki 70’li yaşlardaki toprak yüzlü adaşımı gösterip seslendi: -Bak bu sizden! Mustafa çıkıştı: -Söyleyin yavvv, hanginizin aile büyüğü CHP’li değildi. Bu söz üzerine 4-5 kişi büyük dedelerinden başlayıp, CHP kökenlerini sıraladılar. Övünçleri şu: -Her dönem bizim ilimizden bakan çıkar. Lütfullah Kayalar, Cemil Çiçek, Bekir Bozdağ... Fuat Oktay da Yozgatlı. Şimdi Meclis başkanı da bizden olacak. Ya Bozdağ ya Oktay! Yine kendi dillerinden gerçek de şu: -1983’te 6 milletvekilimiz vardı. Şimdi 3’e düştü. Baca yok, küçülüyoruz. Kılıçdaroğlu’na oy vermeme nedenini şöyle özetlediler: -PKK ile işbirliği! 2010’lardan başlayıp durumu anlatınca Eyüp Köse herkes adına konuşur bir özgüvenle şu karşılığı verdi: “Mustafa Bey, biz aç kalır çarık yeriz, vatan için can veririz. Bugün gördüğümüz bu! Sonradan katılan tunç yüzlü İsmail Bey gür sesiyle sohbete daldı: “Ben Akparti Yozgat kurucu il başkanıyım. Akparti bir proje ama devletin projesi. Bence şu andaki bütün liderler son seçimlerini yapıyor. Siyaset yenilenecek. Birisi çıkıp yeni bir şey söylesin, inan olsun sağcı-solcu demeyip oy vereceğim...” Çayları getiren genç İbrahim azıcık yanımızda oturdu. Ankara Mamak’ta doğmuş, sonra memlekete Yozgat’a göçmüş. Şimdi ne göçecek para var ne kalıp yaşamaya yetecek iş. Hedefi sözleşmeli asker olmak, sadece iş için değil, vatan için! CHP’ye kızgınlığı şu: -İHA’larla, SİHA’larla çok uğraşıyor! Sohbete müteahhit Semih Bey de katıldı. Buraya işçi almaya gelmiş. İşte anlattıkları: “Arkadaş işçi sosyete oldu. İş beğenmiyor. Kayseri’de bir Suriyeli, 30 kadar Suriyeli işçi ayarladı. İnşaatı onlara yaptırıyoruz. Ben onunla anlaşıyorum. O Suriyelilere ne kadar yevmiye veriyor, bilmiyorum.” Sofradaki Yozgat’a özgü parmak çöreğini adı üstünde parmak parmak bölüp yerken çay getiren değişti. Bembeyaz saçları yüzünden önce dikkat çekiyordu. Adıyaman Gölbaşı’ndan depremzede. Fazla yorum yapmaktan yana değil. Gelini Yozgatlıymış. Depremden sonra buraya gelmişler. Aynalı kahvesinin küçük bir kitaplığı var. İlk gözüme çarpan kitaplar, Türkçülüğün Esasları, Aile İlmihali,  Nakşibendilik, İmam Hatip Yıllığı idi. Kahve sahibi söz verdi, gönderirsem benim kitapları da koyacak.  Duvarlarda Adile Naşit, Sadri Alışık posterleri dikkati çekiyordu. 2023 takvimi Atatürk’lü idi. Çay ocağının karşısındaki duvarda ise 10 kadar din adamının aynı çerçeve içinde portre fotoğrafları vardı. “Yozgat’ta yaşamış şeyhler, büyüklerimiz” dedi Eyüp Bey.  Yozgat’tan Erzurum’a dek yol boyu çobanlarla, köylülerle konuştuk. Orta ve Doğu Anadolu kırsalında “propaganda makinesi” iyi çalışmış.Dar zamanda da olsa vaatler yerine algıyı kırmak akıllı bir politika!",https://www.cumhuriyet.com.tr/yazarlar/mustafa-balbay/biz-devlete-bakariz-2083869
Mustafa Balbay,‘İllet-işim’ başkanlığı!,04 Mayıs 2023 Perşembe,"Bugün “şahsımrasi”ye dönüşen sistemi, 2018’de ballandırarak anlatırken şöyle diyordu: - Cumhurbaşkanlığı hükümet sisteminde bakanlar Meclis’ten olmayacak, parti dışından olacak. Böylece siyasetle uğraşmayacaklar, sadece kendi işlerine odaklanacaklar. En büyük yalanlardan biri bu çıktı. Geleneksel olarak içişleri, adalet ve ulaştırma bakanları seçim takvimi ile birlikte istifa eder, yerlerine tarafsızlığı benimsenen kişiler seçim sonuna kadar görev yapardı. Bugün bakıyoruz, en politik bakanlar onlar. Bakanlığı seçim bürosuna çevirdiler. Rekor içişleri bakanında. Türkiye’de bütün yurttaşların güvenliğinden sorumlu bakanlık,  neredeyse bir güvenlik sorunu haline geldi. Günlerdir tartışılan soru şu: - İçişleri bakanının 14 Mayıs bir siyasi darbe girişimdir, sözü ne anlama geliyor? Yanıtı eğip bükmenin gereği yok. Bunun anlamı şu: Seçimi kaybedersek sonuçları saymayacağız! Bunu 7 Haziran 2015’te denemişler ve başarmışlardı! Ancak bu kez seçimi saymamaktan öte tümüyle yok saymaya yönelik bir tehdit söz konusu. Bakanın sözel şiddeti devam ederken bir de YSK’ye paralel seçim gecesi planı yaptığı, ilçe seçim kurullarının sonuçları İçişleri’ndeki özel birime de göndermesini istediği ortaya çıktı. *** Bu tartışmalar sürerken cumhurbaşkanlığının en güçlü adayı Kılıçdaroğlu, sosyal medyadan İletişim Başkanı Fahrettin Altun’a yönelik bir uyarı mesajı yayımladı. Aslında demokratik bir ülkede böyle bir uyarı karşısında yer yerinde oynar. Kılıçdaroğlu’nun mesajının içeriği şuydu: - Altun ve ekibi seçim sürecini kirletecek planlar yapıyor. - Bunun için dış odaklarla da bağlantı içinde. - Gerçek olmayan kimi yayınlarla toplumu alabora etmeye, hukuki zeminleri baltalamaya yönelik bu adımlar için düğmeye basmak üzereler. - Yapacaklarının farkındayız, uyarıyoruz. Buna ilk tepkiyi Erdoğan’ın vermesi, “Ne demek istiyorsunuz? Bizim böyle karanlık planlarla işimiz olmaz” demesi gerekirdi. Bunun yerine sandığı mezara benzetti ve muhalefeti gömeceklerini söyledi. Altun da “Dezenformasyonla mücadelede ne kadar haklı olduğumuz ortaya çıktı” demekle yetindi. Oysa içinden geçtiğimiz süreçte dezenformasyonun âlâsını iktidar medyası yapıyor. Dün sabah iktidarın tam resmi yayın organlarında yakın geçmiş “AKP tarihi” olarak yeniden yazılmış, bangır bangır halkın beynine nakşediliyordu. “Belgesel-haber” karışımı yayınlar tek tek medya kuruluşlarının iradesini aşan bir paralellikteydi. İktidar ele geçirmediği kurumları tümüyle kapattı, tamamen kendi kadrosu ve iradesiyle yeni yapılar kurdu. Bunların başında İletişim Başkanlığı geliyor. Görünen kadrosunun çok ötesinde elemanlarının olduğu, sayının 5 bini bulduğu Ankara’da herkesin konuştuğu sırlar arasında. *** İletişim Başkanlığı’nın Türkiye’deki bütün gazetecilere kimlik verme kurumu olduğunu, istediğinin basın kartını iptal ettiğini de vurgulayıp soralım: Seçim günü ve gecesi iktidarı kaybetmek istemeyen yapıya karşı ne yapmalı? Bize göre sadece sandığa, sandık güvenliğine odaklanmalı. Kılıçdaroğlu’nun önde olma durumunda sevinci ertesi güne bırakmalı. O geceyi tümüyle sonuç güvenliğine ayırmalı. Zira sadece iktidarı kaybetmek değil söz konusu olan! Suçişleri Bakanlığı’ndan İllet-işim Başkanlığı’na kadar, bütün bunlara karşı iyi önlem alıp şöyle demek gerekli: Hadi oradan! Diktatörlükler için siyaset biliminin kurduğu cümlelerden biri şudur: Yeryüzünde hiçbir şey çöken diktatörlük kalıntılarından daha pis kokmaz!",https://www.cumhuriyet.com.tr/yazarlar/mustafa-balbay/illet-isim-baskanligi-2077696
Mustafa Balbay,Yeni Meclis Deniz’lerin idam kararını kaldırabilir!,06 Mayıs 2023 Cumartesi,"Bugün Deniz Gezmiş, Hüseyin İnan ve Yusuf Aslan’ın idamının 51. yılı. Yarım asrı aştı. Üç fidan artık asırlık çınar oldu. Daha insanca bir düzen uğruna ölümü hiçe sayan üç devrimcinin hâlâ güncel olması, onların hedeflerinin insanlığın özlemi olmaya devam etmesinden kaynaklanıyor. Sömürü düzeninin sona ermesini isteyen, emperyalizme karşı bağımsızlık için yürüyen Deniz’ler bu anlamda en az yaşadıkları dönem kadar güncel. Onları idam ettiler ama yenemediler. Çünkü düşüncelere, umutlara, halkın özlemlerine ne kurşun işler ne ip! *** Deniz’ler niçin ölmedi? Çünkü onlar, fakirden alıp zengine veren düzene, bereketli topraklar üzerindeki insanların sefil bir yaşam sürmesine karşı çıktılar. Refahın eşit paylaşılmasını istediler. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Bu ideal öldü mü ki Deniz’ler ölsün? Çünkü onlar, emperyalizmin amaç değiştirmediğini, sadece araç değiştirdiğini gördüler. Vietnam’dan Türkiye’ye kadar bütün dünyadaki kanlı oyunlarına karşı çıktılar. Bu ideal öldü mü ki Deniz’ler ölsün? Çünkü onlar, üniversite gençliğinin, ülkesinin geleceğinden habersiz eğitim görmesini istemediler. Eğitimin ticarileşmesine karşı çıktılar. Üniversitelerin hem bilim yuvası hem ülkeyi ve dünyayı tanıma ortamı olmasını istediler. Bu ideal öldü mü ki Deniz’ler ölsün? Çünkü onlar, 1968’de 28 Ekim’den 10 Kasım’a kadar 12 gün süren Samsun’dan Ankara’ya “Tam Bağımsız Türkiye İçin Mustafa Kemal Yürüyüşü” düzenlediler. “Bağımsızlık benim karakterimdir” diyen Atatürk’ün bu ideali öldü mü ki Deniz’ler ölsün? Çünkü onlar, TBMM’nin gerçekten halkın Meclis’i olmasını istediler. Girmeyi de hedef olarak tartıştılar. “Çetin Altan’ın gözünü çıkaran bu Meclis bize ne yapmaz” diye düşündüler. Fikirlerinin, eylemlerinin Meclis’te sürekli “terör faaliyeti” olarak değerlendirilmesi karşısında başka yol seçmek durumunda kaldılar. “Halkın Meclis’i” ideali öldü mü ki Deniz’ler ölsün? Çünkü onlar, özgürlük istediler. Caddelerinde özgürce yürünen, kürsülerinde özgürce konuşulan bir ülke istediler. Bunu yaşama geçirme gücüne sahip yürürlükteki anayasa uygulansın dediler. Anayasayı ihlalden hüküm giydiler. Özgürlük ideali öldü mü ki Deniz’ler ölsün? *** Deniz’lerin idamı ile ilgili tartışmalar her yıldönümünde farklı açılardan gündeme gelir. Özü, Türkiye’nin ayıbı olan büyük bir hukuksuzluktur. 2022’de idamın 50. yılı nedeniyle Deniz Gezmiş’le ilgili yazdığımız kitabı yenilerken konuya ilişkin en geniş kapsamlı çalışmayı yapan sevgili Turhan Feyizoğlu’yla uzun konuşmalarımız oldu. Ölüm günü Deniz’lerden bir gün önceye denk gelen, 2011’de yitirdiğimiz Halit Çelenk’le uzun söyleşiler yapıp yayımlamıştık. Ağabeyi Bora Gezmiş’le zaman zaman duygusallaşan görüşmelerimiz oldu. Tüm bunlardan süzülen şuydu: Deniz’ler öylesine onurlu bir yaşam sürdüler ki herhangi bir onur, itibar iadesine ihtiyaçları yok. Bu düşünceye biz de katılıyoruz. Ancak... Kitapta genişçe bir bölümü Deniz’lerin idamı için Meclis’te verilen mücadeleye ayırmıştık. Sonuçta onlar TBMM’nin mahkeme kararını olağanüstü bir hızla onaylamasından sonra idam edildiler. Meclis bu idam kararını yeni bir kararla sembolik olarak kaldırabilir. Böylece Meclis kendi onurunu kurtarabilir. Meclis yolundaki arkadaşlar... Ne dersiniz?",https://www.cumhuriyet.com.tr/yazarlar/mustafa-balbay/yeni-meclis-denizlerin-idam-kararini-kaldirabilir-2078289
Mustafa Balbay,Yerel yönetimlerin başarısı,18 Mayıs 2023 Perşembe,"14 Mayıs tümüyle geride kaldı. Şimdi hedef 28 Mayıs. Elbette, 14 Mayıs’tan çıkarılması gereken dersler var. Elbette milletvekili seçimlerinin analizi şart. Ancak şu aşamada gündem 28 Mayıs. Gerçekçi saptamalar yapıp kazanmanın yolunu açmak gerekirse Cumhur İttifakı ikinci tur için 14 Mayıs gecesi saat 02.00’de düğmeye bastı. Erdoğan balkon konuşmasında, yenilgiyi zafere çevirecek yolu bulacaklarını anlatıyordu. O geceye ilişkin rivayet muhtelif. İçişleri Bakanlığı’nın paralel çalışmasının sonuçları konuşuluyor. Blok oy kaydırmalarının değiştirdiği dengeler konuşuluyor. AA üzerinden yapılan zamanlama oyunları konuşuluyor. Bütün bunların üzerine gidilmeli ama 28 Mayıs’ın ana gündem olduğu unutulmamalı. *** Tekrar tekrar altını çiziyoruz, 28 Mayıs’a, 14 Mayıs’ın gölgesinden bakmamak gerek. Cumhur İttifakı 15 Mayıs’tan itibaren yine devlet olanaklarını dibine kadar, hiçbir etik değer dinlemeden kullanmaya başladı. MHP, iktidarın nimetlerinden yararlanıp sorumluluğun tümünü üstüne almayan bir anlayışla devam ediyor. Genel bir değerlendirme ile son yıllarda güvenlik kurumlarına alınanların 30 bin kadarı MHP kontenjanından. Bu, polisinden askerine, bekçisinden jandarmasına kadar geniş bir yelpazede etkinlik demek. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Buna karşın Millet İttifakı’nın da yerel yönetimlerdeki başarısını 2023 seçimlerine büyük ölçüde taşıdığını söyleyebiliriz. Millet İttifakı’ndaki 11 büyükşehir belediyesinin tümünde Kılıçdaroğlu’nun önde çıktığını görüyoruz. İstanbul’da 48-46, Ankara’da 47-46, İzmir’de 63-31, Antalya’da 53-39, Adana’da 51-43, Aydın’da 56-38, Eskişehir’de 50-41, Hatay’da 48.08-48.03, Mersin’de 57-37, Muğla’da 62-31, Tekirdağ’da 55-39. Ekrem İmamoğlu, Mansur Yavaş, Tunç Soyer, Muhittin Böcek, Zeydan Karalar, Özlem Çerçioğlu, Yılmaz Büyükerşen, Lütfü Savaş, Vahap Seçer, Osman Gürün, Kadir Albayrak da bir bakıma seçmenden güvenoyu almış oldu. Önceki seçimlerle karşılaştırıldığında rekor Tunç Soyer’de. Bütün ittifak oyları da dahil edildiğinde İzmir’in bütün istatistiklerde 2023’ü daha iyi noktada kapattığını görüyoruz. Beklentimiz o ki bu durum İzmir’i rehavete sürüklemeyecek, 28 Mayıs’ta Kılıçdaroğlu ile Erdoğan arasındaki fark daha da açılacaktır. İktidarın başta İstanbul ve Ankara olmak üzere özellikle kaybettiği belediyelere dönük ayrı hesaplar yaptığı dikkate alınırsa bütün belediye başkanları kutlamayı hak ediyor. *** Sinan Oğan ve deprem bölgesindeki oy oranları önümüzdeki 10 gün en çok konuşulan konuların başında gelecek. Oğan’la birkaç kez televizyonda canlı yayın konuğu olduk. Donanımı, aklı aşmayan hırsı siyasette geleceğinin olduğunu gösteriyor. Memleketi Iğdır’dan yüzde 11, Bilecik’ten yüzde 8, Bursa, Kastamonu, Karaman, Karabük, Isparta, Eskişehir, Denizli, Çankırı ve Bolu’dan yüzde 7’nin üzerinde oy alması, bir başka deyişle barajı geçmesi, toplumsal taban edindiğini ortaya koyuyor. Benim öngörüm Oğan taraf tutmayacak, iktidarın değişmesi görüşü ağır basacak. Deprem bölgesini, orada yaşayan bilir. AKP’nin o bölgede son seçimdeki oy oranı yüzde 65’ti. AKP Genel Merkezi yüzde 5 civarı kayıp olur düşüncesindeydi. Erdoğan’a destek bağlamında kayıp olmadı. Kimi illerde arttı. İleride bu konuyu çok işleyeceğiz. İlk yorumumuz şu: Yoğun göç yaşanan illerde, göçmeyenler daha da muhafazakârlaşıyor.",https://www.cumhuriyet.com.tr/yazarlar/mustafa-balbay/yerel-yonetimlerin-basarisi-2082384
Mustafa Balbay,Yeniden başlamak,16 Mayıs 2023 Salı,"Ve Türkiye ilk kez ikinci tur seçim yapacak. 13. cumhurbaşkanı, 28 Mayıs 2023’te AKP Genel Başkanı Recep Tayyip Erdoğan’la CHP Genel Başkanı Kemal Kılıçdaroğlu’nun yarışacağı seçimden sonra belli olacak. Milletvekili seçim sonuçları çok şey söylüyor. Önümdeki yazılarda ayrıntılarla işleyeceğiz. Şu aşamada vurgulanabilecekler şunlar: 1- Siyasette 2 kere 2 sürekli dört etmez. Bazen 3 bazen 5 eder. 2- Tavandaki hesap tabana uymaz. 3- “Başkası olma kendin ol” şarkısının siyasete söylemek istediği çok şey var! 4- Gerçek ayakkabısını giyerken yalan dünyayı üç kez turlar! 5- Dolu meydanlar eşittir dolu sandıklar diye bir denklem yoktur! Bu değerlendirmelerden her partinin alacağı pay var. *** 14 Mayıs’ta bir Türkiye klasiği olarak şu başlıklı oyun bir kez daha sahnelendi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir seçim gecesi! Anadolu Ajansı, Erdoğan’ın oylarını yüzde 60’la başlattı, yüzde 49.50 ile bitirdi. Konunun bu yanını bir kez yaşamamayı çok istemiştik. Millet İttifakı bu yönde önlemler aldığını da duyurmuştu ama yine yaşadık. Gün 28 Mayıs’a odaklanma günü... Eksiler şunlar: 1- Meclis çoğunluğu Cumhur İttifakı’nın. 15 günlük propaganda sürecini buraya oturtacaktır. “Uyumlu ve istikrarlı bir yönetim istiyorsan, cumhurbaşkanlığını da ver” söylemi işleyecektir. 2- Erdoğan psikolojik üstünlüğü aldı. 14 Mayıs gecesi 02.00’da balkona çıkıp seçim çalışmasını başlattı. 3- Devlet olanaklarını daha acımasızca kullanacaktır. 4- Kılıçdaroğlu’na oy vermek için kent değiştirmeyi göze alıp yola çıkanlar, aynı özveriyi göstermekte zorlanacaktır. Buna karşın zafer, onu en çok isteyenindir. İlk tur bitti. Geride kaldı. Önümüzde ikinci tur var. Kilometre sıfırlandı. O ruhla bakmak gerekiyor. Bütün mesele şu: Ne olursa olsun, yeniden başlayabilmek! Millet İttifakı bileşenleri içinde, Kılıçdaroğlu’na omuz veren öteki partilerde bu ruh var. İmamoğlu-Yavaş yeniden kolları sıvamalı... Mücadeleye güç verecek herkesi sahneye çıkarmalı... *** Seçimden önce Ecevit’in “Yarın” şiiri çok paylaşıldı. “Bir şeyler olacak yarın” diye başlayan şiir pek çok kişiyi heyecanlandırdı. 28 Mayıs’a giden yolun ilk günlerinde bu kez Ecevit’in Türkçeye çevirdiği Rudyard Kipling’in şiirini paylaşalım: ""Çevrende herkes şaşırsa bunu da senden bilse sen aklı başında kalabilirsen eğer herkes senden kuşku duyarken hem kuşkuya yer bırakır hem kendine güvenebilirsen eğer bekleyebilirsen usanmadan yalanla karşılık vermezsen yalana kendini evliya sanmadan kin tutmayabilirsen kin tutana düşlere kapılmadan düş kurabilir yolunu saptırmadan düşünebilirsen eğer ne kazandım diye sevinir, ne yıkıldım diye yerinir ikisine de vermeyebilirsen değer söylediğin gerçeği eğip büken düzenbaz kandırabilir diye safları dert edinmezsen ömür verdiğin işler bozulsa da yılmaz koyulabilirsen işe yeniden döküp ortaya varını yoğunu bir yazı-turada yitirsen bile yitirdiklerini dolamaksızın dile baştan tutabilirsen yolunu yüreğine sinirine dayan diyecek direncinden başka şeyin kalmasa da herkesin bırakıp gittiği noktada sen dayanabilirsen tek herkesle düşüp kalkar erdemli kalabilirsen unutmayabilirsen halkı krallarla gezerken dost da düşman da incitemezse seni ne küçümser ne de büyültürsen çevreni her saatin her dakkasına emeğini katarsan hakçasına her şeyiyle dünya önüne serilir üstelik oğlum adam oldun demektir""",https://www.cumhuriyet.com.tr/yazarlar/mustafa-balbay/yeniden-baslamak-2081789
Mustafa Balbay,Türünün son örneğisin!,09 Mayıs 2023 Salı,"“Her türe saygımız var” dedin ya... Biz de seni yere göğe, cinse türe sığdıramıyoruz. Hiçbir türe benzemiyorsun! Yüce Mevlam sana, “Gö-tür ya kulum” demiş. Sen de getiren-götüren bütün türlerden istediğin özellikleri alıp türünün son örneği haline gelmişsin. Sana bakınca insanın evrim teorisinden öte çevrim teorisine hak veresi geliyor. Bu kadar mı iyi çevrilir? Aynı anda o kadar çok farklı karakter oluyorsun ki... Türkçemiz “ikiyüzlülükte” kalmış. Sen o kadar çok yüzlüsün ki Türkçeyi bırak dünya dilleri yetmez! *** Şu özelliğinden başlayalım: Kurtla bir olup kuzuyu yiyorsun. Sonra dönüyorsun... Koyunla bir olup kuzuya ağlıyorsun! Şimdi bunu hangi türe sığdıracağız? Her kalıba girmek, renkten renge donanmak, bugün ak dediğine kara demek sende. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu hangi türe sığar? Bukalemun, desek... Bu kalem un, dersin... Beğenmezsin! Haklısın da... Bukalemun bulunduğu yerin rengini almada mahir. Sen bundan öte, bulunduğun yere kendi rengini vermede mahirsin. Yani bir üst türsün ama bukalemunun bir gözünün aşağı bir gözünün yukarı bakabilmesi, dilinin boyundan uzun olması, dilini saatte 2 bin kilometre hızla ileri geri çekebilmesi gibi özellikleri sende fazlasıyla var! Bir yabancı gazete seni övse. Yanıtın hazır: -Dünya bize hayran! Aynı gün bir başka gazete yerse. Yanıtın yine hazır: -Dünya bize darbe yapmak istiyor! Bu hızda normal tür şaşı olur. Sen her şeyin başı oluyorsun! Ne boyunun ölçüsünü biliyorsan ne oyunun... Varsa yoksa her şey sana yazılacak. Dağın başına çıkan tilki bir aşağıya bir yukarıya bakar haykırırmış: “Vayyy be, dağdan daha büyük oldum!” Sen de devletin zirvesine oturup ahaliye posta koyuyorsun: -Devletten de büyük oldum haaa... Ona göre! Seni hangi türe koyacağız? Aslında akla ilk akbaba geliyor. Doğal olarak yakışıyor da! Ama açtık baktık, akbabanın da 23 türü var. Bu türlerden hangi tür? Karga akbabası var, leş akbabası var. Her birinin akrabası var. Ortak özelliklerinin başında avlanmak için çaba harcamamaları, leşlerin olduğu yeri bulup oraya çökmeleri geliyor. Bu biraz örtüşür mü, bilemedik! *** Halkımız bula bula bir tek bülbül ötümlü kanaryayı bulabilmiş. Sen öyle mi ya? An geliyor, güvercin görünümlü şahin... An geliyor, masum mu masum bir hinoğlu hin! Halkın önüne iki seçenek koyuyorsun: Beni ya da beni seçeceksiniz... Bu iki şıktan birini seçmezseniz darbeyi seçtiniz demektir. Savaş çıkaramayınca savaş uçaklarını çıkardın. Bırakıversen muhalefete karşı kullanacaksın. Doğadaki hiçbir tür kendi türüne bu tür şeyler yapmaz ama dedik ya sen başka bir türsün ve türünün son örneğisin. Darwin 150 yıl önce Türlerin Kökeni’ni yazmış ama seni görse kökten değiştirirdi. Ama sen Darwin’i görsen dar kafalı ilan edersin. Aklındaki “win-win”e takılır, “Bu adam ‘dar’ kazanalım diyor” diye reddedersin! Sana dar gelmeyecek türleri kimler icat etsin... Bilim haddini bilsin, önünde diz çöküp ricat etsin!",https://www.cumhuriyet.com.tr/yazarlar/mustafa-balbay/turunun-son-ornegisin-2079131
Mustafa Balbay,Yüzüncü Yıl Nutku!,08 Nisan 2023 Cumartesi,"Cumhuriyetimizin yüzüncü yılındayız. 29 Ekim 2023’te ikinci yüzyıla giriyoruz. Mustafa Kemal Atatürk’ün 29 Ekim 1933’te halka hitap ederek okuduğu Onuncu Yıl Nutku sonraki on yıllara da büyük bir sesleniştir. 1933’te Kurtuluş Savaşı’nın da on beşinci yılının dolduğunu anımsatan Atatürk, başarılanlardan büyük kıvanç duyduğunu vurguladıktan sonra şöyle der: “Yaptıklarımızı asla kâfi göremeyiz. Çünkü daha çok ve daha büyük işler yapmak mecburiyetinde ve azmindeyiz.” Yüreğimiz 13. cumhurbaşkanının ağzından şöyle bir Yüzüncü Yıl Nutku ile çarpıyor... *** Yurttaşlarım, Yirminci yüzyılın sıcak-soğuk bütün savaşlarını aştık, yirmi birinci yüzyılın bütün küresel planlarını yırtıp attık ve bütünlük içinde Cumhuriyetimizin yüzüncü yılına ulaştık. Kutlu olsun... Bu başarı Türk milletinindir. Bir asırlık zamanda çevremizdeki bütün ülkelerin sınırları ve rejimleri en az bir kez değişti. Kuzeyimizde, batımızda, güneyimizde, doğumuzda bütün coğrafyalar parçalandı. İç savaşlar komşularımızı tarumar etti. Bundan elbette biz de etkilendik. İçimizdeki tüm farklı renklerden kan akıtmak istediler. Terör örgütlerini maşa olarak kullandılar. Etnik kökene, dini inanca, yaşam biçimine dayalı kurulmak istenen bütün oyunları bozduk. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstediğimiz noktada mıyız? Kesinlikle hayır. Sevr haritasını yırtıp atmış, kapitülasyonları kapı dışarı etmiş, çağı yakalama azmiyle yola çıkmış milletimizin bugün içinde bulunduğu durum, hedeflediğimiz yer değildir. Büyük Atatürk’ün, “Yurtta barış, dünyada barış” şiarını yeniden yol haritamızın pusulası yapmak zorundayız. Barış akıllı insanların işidir. Barışın açacağı yol, çok şeritlidir. Orada hepimize yer vardır. Ege’nin iki yakası bir araya gelmeden Türkiye ile Yunanistan’ın iki yakası bir araya gelmez. Anadolu’nun dağlarından doğan Dicle ile Fırat’ın güzergâhında herkes için bereket fışkırmazsa, kan akmaya devam eder. Ekonomide bundan böyle ana bakış açımız şu olacak: İnsandan tasarruf olmaz! Bizim itibarımız insanımızın refahıdır. O ne kadar huzurlu ve mutluysa itibarımız o kadar yüksek olacaktır. Yurdumuzun bütün büyük limanları satıldı, bacası tüten fabrikalar yabancılaştırıldı. 20 yıldır ülkeyi yönetenler yerli ve milli adı altında ülkenin tüm birikimlerini tüketti. Gençlerin umutlarını yok etti. Kadınların yaşam sevinçlerini söndürdü. İşgücüne katılmak isteyenlerin elini kolunu bağladı. Tüm yurttaşlarımızın gelecek beklentilerini ortadan kaldırdı. Bugün dünyaya gelen her bebek, 5300 dolar borçla gözlerini açıyor. Kişi başına düşen borç milli geliri boğuyor. İnanıyoruz ki milletimizin azim ve kararlılığı bütün bu sorunlardan daha güçlüdür. Yurttaşlarım, Tez zamanda bütün sorunlarını çözüm yoluna sokmuş bir sosyal hukuk devleti olarak yeniden dünya ailesinde hak ettiğimiz yeri alacağız. Geçmişten güç alacağız, asla geriye bakmayacağız. Işığımız akıl ve bilim, bakışımız hep aklıselim olacak. Cumhuriyetimizin yüzüncü yılı kutlu olsun... *** Bizimki bir yürek çarpıntısı... Böyle bir yüzüncü yıl konuşması yapacak cumhurbaşkanı istiyoruz. İstemek yetmez, bunun için çaba harcamak gerekir. Herkesi bu çabaya davet ediyoruz. 84 milyonun kalbinin Kurtuluş Savaşı’nı yöneten Gazi Meclis’te atmasını istiyoruz. Hiç kimse Türkiye Cumhuriyeti’nden büyük değildir. Bu büyüklüğü taşıyacak bir cumhurbaşkanını sevgi, saygı ve özlemle bekliyoruz...",https://www.cumhuriyet.com.tr/yazarlar/mustafa-balbay/yuzuncu-yil-nutku-2069284
Mustafa Balbay,Bu seçimin önceliği vicdandır!,25 Nisan 2023 Salı,"Siyasetin klasik kuralını yeri geldikçe vurguluyoruz. Halk seçime üç ana duygu ile gider: umut, öfke, korku! 14 Mayıs seçimlerinde vicdan her üçünün de önünde duruyor. Halkımız 20 yılı vicdan terazisinde tartıp ona göre karar verecek. Bu kez sadece son bir aya bakıp “Eldeki bir mi, daldaki iki mi” dengesine dayalı bir karar verme süreci görünmüyor. İktidar kirli gömleğin üzerine yenisini giyip halkın karşısına çıkmak ve sadece son görüntüye dayalı karar vermesini sağlamak istiyor. Ancak vicdan aynı zamanda derin bir hafızadır. O nedenle halk 20 yılı yan yana dizip bugünle toplama çıkarma yapacak. Vicdan dış etkilere karşı yalıtılmış mahremiyet içerir. O nedenle yoğun baskılar çok işe yaramaz. Bu seçimin önceliği vicdan olacak. *** Hangi sağduyulu yurttaş, cami avlusunda miting yapılmasını akla ve vicdana sığdırır? Üstelik böyle bir ortamda söylediklerinin büyük çoğunluğu doğru değilse. Hangi sağduyulu yurttaş, düz bir devlet memurunun bile milletvekili aday adayı olabilmesi için mutlaka istifa etmesi gerekirken o memurun en üst yöneticisi durumundaki bakanın istifa etmemesini vicdani bulur? Üstelik o bakanlar, seçim çalışmasını bakanlıkta, bakanlık gücüyle ve elemanlarıyla yapıyorsa! Hangi sağduyulu yurttaş, Yüksek Seçim Kurulu’nun iktidardan gelen tüm istemleri kabul edip muhalefetin tüm istemlerini reddetmesini vicdani bulur? Üstelik o kurul üyeleri Yargıtay, Danıştay gibi ülkenin asırlık kurumları tarafından buraya gönderilmişse! Hangi sağduyulu yurttaş, salgın döneminde bile önceliği halka değil, elektrik dağıtım şirketlerine vermiş bir iktidarın seçime haftalar kala bir ay bedava doğalgaz veriyorum demesini vicdani bulur? Üstelik o şirketler altyapı için gerekli yatırımları bile yapmamışken! Hangi sağduyulu yurttaş, kontrolü altındaki Radyo ve Televizyon Üst Kurulu aracılığıyla; kendisini eleştiren, gerçekleri söyleyen yayın organlarına akıl almaz cezalar verip kendi medyasına sınırsız özgürlük verilmesini vicdani bulur? Üstelik kendi medyasına her türlü ilan ve reklam desteğini verirken! Hangi sağduyulu yurttaş, milyonlarca kişinin yüreğinden kopan yardımlarla büyüttüğü Kızılay gibi bir kurumun iktidar holdingi haline gelmesini vicdani bulur? Üstelik bu kurum kan ve çadıra bile ticari meta gözüyle bakarken! Hangi sağduyulu yurttaş, kamuya eleman alımında KPSS sonrası mülakat yapılmasının torpilin daniskası haline gelmesini vicdani bulur? Üstelik bunu iktidar sahipleri de son düzlükte kabul edip kaldıracağız demişken! *** Herkesin gözü önündeki bu örnekleri artırmak mümkün. Bir de halkın gözünden kaçırılanlar var... Türk Telekom örneğinde olduğu gibi Cumhuriyetin en önemli birikimleri maliyeti topluma yüklenerek satılırken el değiştiren servetin tümünün şirketlere gitmediği, iktidar oligarşisinin bütün servet paylaşımlarında aslan payını aldığı herkesin bildiği bir sır! Büyük ihaleleri alanların maliyetleri şişirdiği, bunun kontrollü ve onaylı olduğu, şişen bölümün ayrıca paylaşıldığı herkesin bildiği sır! Devlet kurumlarının kamuya değil de partiye ait hale getirilmesi, valilerin fiilen il başkanı gibi hareket etmesi herkesin bildiği sır! Soruyoruz: Hangi vicdan bunları kabul eder? 14 Mayıs’ın önceliği vicdandır!",https://www.cumhuriyet.com.tr/yazarlar/mustafa-balbay/bu-secimin-onceligi-vicdandir-2074639
Mustafa Balbay,Anadolu harmanı!,26 Nisan 2023 Çarşamba,"CHP Genel Başkanı Kemal Kılıçdaroğlu’nun 13. cumhurbaşkanı adayı olarak yayımladığı “Alevi” başlıklı video dünya rekoru kırdı. Kemal Bey’in dünyaca ünlü futbolcu Messi’yi geride bıraktığı dikkate alınırsa her seçimden iki gün önce mezhep çıkışı yapan Erdoğan’a iyi bir çalım! Erdoğan gelenek haline getirmişti, pazar günü sandığa gidecek seçmene cuma günü hitap ederek özetle şöyle diyordu: “Eyyy Kılıçdaroğlu, Alevi olduğunu niye yüksek sesle söylemiyorsun? Bak ben Sünniyim...” Böylece Aleviler arasına bir hüzün sokuyordu. Onların, “Evet ya, biz kendi kendimize Kemal Bey Alevi diyoruz ama kendisi niye bunu açıkça dile getirmiyor” demesinin zeminini oluşturuyordu. Sünnilere de kendince “Bakın o sizden değil” ilanında bulunuyordu! Kemal Bey bunu Erdoğan’ın elinden aldı. Alevi olduğunu söyledikten sonra her şeyden önce liyakatin gelmesi gerektiğini vurgulayarak kimlik siyasetinin ya da ayrımcılığının da karşısında olduğunu ifade etti. Stoklarla Sınırlı Fırsatlar Yüzlerce Ürün Vivense Şimdi Satın Al Kılıçdaroğlu’nun konuşması toplumsal kabul görünce Erdoğan ve çevresi de böyle bir açıklamanın hiç gereği olmadığını söyleyip işi “karanlık siyasete” kadar getirdiler. Sanki bunu hiç kullanmamış gibi! Bir anlamda en ideal anlatımın Atatürk’ün yurttaşlık tarifi olduğu gerçeği bir kez daha öne çıktı. Hepimiz bu toprakların eşit yurttaşlarıyız. *** Kılıçdaroğlu’nun konuşması günlerdir bizde de pek çok anıyı, yaşanmışlığı, tarihi gerçekliği çağrıştırıyor. Kemal Bey, can yakan mezhep tartışmalarını bırakmayı, Ortadoğu bataklığında hapsolmaktan çıkmayı öneriyor. Bu sözleri dinlerken iç savaşın kıskacındayken gittiğim Bağdat’ı düşündüm. Bir Iraklıdan şunu dinlemiştim: “Bağdat’ın Sünni semti girişinde kimlik kontrolü yaparlar. Adında Ali varsa orada infaz edilebilirsin. Aynı şey Şii semtte de yaşanır. Adında Osman varsa yandın...” Mezhebe dayalı gerilimleri Türkiye de yaşadı. Ancak toplumun birlikte yaşama arzusunu hiçbir alçak oyun bozamadı. Kemal Bey’i dinlerken Prof. Dr. Ahmet Taner Kışlalı’nın şu saptaması da geldi aklımıza: “1071’de Türkler Anadolu’yu fethetti, Anadolu da Türkleri...” Bu cümle o kadar çok şey ifade ediyor ki... Türkler 11. yüzyılda Anadolu’yu yurt edindiklerini dünyaya ilan ettiklerinde bu topraklarda 6-8 milyon insan yaşıyordu. Türkler onlarla ortak bir yaşam kurdu. Kavimler kapısı Anadolu yüzyıllar boyunca harman oldu. 18. yüzyılla 20. yüzyıl arasında Balkanlar’dan, Kafkaslar’dan, Karadeniz’in bütün çevresinden göçler oldu. Anadolu’dan göçler oldu. Ardından da Cumhuriyetle birlikte büyük bir harmanlanma oldu. Cumhuriyet yurttaşlığı için mozaikten et-tırnak benzetmesine kadar pek çok tarif yapıldı. Belki de harmanlanma en güzeli. Yazı aramızda bu sözcük bayram ziyaretleri sırasında aklımıza geldi. Harman ne güzel! Örneğin 3-4 ayrı çayı harmanlayıp demlediğinizde ortaya çıkan yeni tat, hepsinin toplamı değil midir? *** Kılıçdaroğlu’nun çıkışının Diyanet İşleri Başkanlığı içindeki kimi sağduyulu çevrelerde de kabul gördüğü haberleri alıyoruz. Onların da “Kemal Bey’in anlatımı Türk İslam tarihi açısından da ciddi bir dönemeç. Son derece birleştirici bir yaklaşım” değerlendirmesi yaptığı belirtiliyor. Sonuçta önce insanız. Kimlikler üzerinden siyaset yapılması, aklı, bilimi, daha iyiyi aramayı ikinci plana itiyor. Doğuştan alınmış, değiştirilmez özellikleri yarıştırıyor. Kemal Bey’in anlatımıyla bu eşiği aşarsak sadece bir eşik atlamış olmayacağız. Gerçek anlamda çağ atlayacağız. Kimliklerimiz yarış konusu değil, barış konusu olacak! Kimliklerimiz yitirme ya da dayatma konusu değil, yaşatma ve dayanışma konusu olacak.",https://www.cumhuriyet.com.tr/yazarlar/mustafa-balbay/anadolu-harmani-2075044
Mustafa Balbay,15-20 partili Meclis geliyor!,18 Nisan 2023 Salı,"Siyasi tarihimizin geleneğidir: Genel seçimlerden sonra Meclis’e kaç parti girdiyse, dönem sonuna kadar iki katı parti TBMM sıralarında yerini almıştır. Meclis doğurgandır, 3-4 yılda parti sayısını katlar. 28. dönem daha farklı geliyor. Şimdiden görünen, daha ilk günlerden itibaren 15 parti adına konuşma isteyen olacak. Cumhur İttifakı bir yıldır, “6 birbirine benzemez” diye başladı, “yamalı bohça” ile bitirdi. Yarın kesinleşecek olan listelerde Cumhur İttifakı şemsiyesi altında 6 parti yarışacak. AKP-MHP çekirdeğinin yanındaki BBP’ye HÜDA PAR, YRP, DSP eklendi. Seçimden sonra bu partilerin aynı yöne nasıl koşacağını göreceğiz. Son anda yapılan pazarlıklara dayalı ittifak genişlemesi Erdoğan’ın kaybetme korkusundan başka bir gerekçeye dayanmıyordu. Bu durum AKP’nin reklam filmine de yansımış. Reklam, “Vazgeçmeyin” temeline oturuyor. Biraz, “İmdat, bizi bırakmayın” der gibi! *** Millet İttifakı’nın 6 partisinden 5’i aynı amblem altında, CHP listesinden seçime katılıyor. İYİ Parti ile illere dayalı ortaklıklar var. CHP ana-ç parti görünümünde. Ucube şahsımrasi sistemine karşı yolun sonunun bahara varması için elbet çaba harcamak gerekiyor. CHP ve seçmeni, AKP iktidarları karşısında demokrasinin, çok partili parlamenter yapının kendisini koruyabilmesi, güçlü durabilmesi için hayli çaba harcadı. Sadece 2 partinin Meclis’e girdiği 2002 seçimlerinden sonra 2007’de MHP’nin de TBMM’de olması için pek çok CHP’li aile şu sözü benimsedi: -Oylardan birini MHP’ye verelim! 2011 seçimlerinde ise HDP’nin barajı geçmesi için benzer eğilim pek çok yerde öne çıktı. 2018’de ise İYİ Parti’ye kurulan “seçim dışı tutma” tuzağını bozan yine CHP oldu. Geldik 2023’e... CHP bu kez tek tek değil, basketbol takımı kuracak kadar partiyi de parlamentoya taşıyor. Kılıçdaroğlu’nun cumhurbaşkanı adaylığının sadece bu ittifaktan değil, şahsımrasiye hayır diyen partilerden de oy alacağı dikkate alınırsa yeni dönemin büyük bir yönetim başarısı gerektirdiği açık. Meclis’in çok partili yapısından Türkiye’nin temel sorunları da doğal olarak payını alacak. Çözüm önerilerini birleştirmek kolay olmayacak. Erdoğan geçen hafta sonu Diyarbakır’da bölgeye mesajlarını verirken HDP’yi  “sapkın” ilan etti. Oysa çok değil, 2 yıl önce 9 Temmuz 2021’de Diyarbakır’a giden Erdoğan’ın ilk sözlerinden biri şu olmuştu: “Çözüm sürecini biz sonlandırmadık!” Erdoğan, “Masayı kim devirdi” tartışmasına gönderme yapıyordu! *** Şu aşamada görünen en az 15 partili Meclis, bir yıl sonra 20 partiye de çıkabilir. Şimdiden bunun izleri görülüyor. 28. dönemin başlangıcından 5 ay sonra Cumhuriyetin 100. yılını kutlayacağız. 14 Mayıs seçimlerinde net bir göndermeyle 29 Ekim 2023 yok. Siyasi partiler genel olarak mevcut ekonomik sorunları çözme vaatlerine dayalı olarak propaganda yapıyorlar. Saray, gerçek saklanamaz hale geldiği için şu şarkıyı söylüyor: Ben bozdum yine ben yaparım! Türkiye’ye yeni bir yön, yeni bir ufuk önerme siyaseti ikinci planda kalmış görünüyor. Ne olursa olsun umutla bakmak gerek. Umudumuz o ki yeni Meclis’te birbirini katlamak değil, birbirine katlanmak öne çıkacak!",https://www.cumhuriyet.com.tr/yazarlar/mustafa-balbay/15-20-partili-meclis-geliyor-2072606
Mustafa Balbay,Yardıma muhtaç bir Kızılay!,13 Nisan 2023 Perşembe,"14 Mayıs seçimlerine bir ay kala AKP iktidarının Türkiye’ye nelere mal olduğunu anımsatan yayınlarla karşılaşıyoruz. Genel anlamda Türkiye’de toplumsal hafızanın 4 aylık olduğu kabul ediliyor. Bu bağlamda seçmen sandığa giderken olağan koşullarda son aylardaki yaşadıklarına ve gözlemlerine dayalı karar verecek. AKP iktidarı döneminde aşı fabrikasının kapatılıp, salgından sonra aşı bulma yarışının yapılması... Devlet Planlama Teşkilatı’nın kapatılıp, Saray’da çuvallama strateji başkanlığının kurulması... Afet İşleri Genel Müdürlüğü’nün ve Sivil Savunma Genel Müdürlüğü’nün kapatılıp yerine Afet ve Acil Durum Yönetim Başkanlığı’nın (AFAD) kurularak AFAD’ın da afetlik hale gelmesi... Unutulmaması gerekenler arasında... Bir de korunan ama içi boşaltılan ya da başkalaştırılan kurumlar var... Bunların başında da Kızılay geliyor. *** Ankara’nın en ünlü semti neresidir, diye sorulsa, sanırız pek çok kişinin vereceği yanıt şu olacaktır: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kızılay... Kızılay adını gerçekten Kızılay’dan alır. Temelleri 1865’te atılan Kızılay, Kurtuluş Savaşı’nda da önemli sorumluluklar üstlendi. 1920’lerin başında ilk yardım taburu bugün Kızılay semtinin olduğu yerde kuruldu. Devamında burada çok güzel bir Kızılay binası inşa edildi. Yok ettiğimiz pek çok mimari hafıza ve hazine gibi bu bina da gitti yerine Kızılay AVM geldi. Kızılay’ın Anadolu’da Ankara’daki benzer pek çok değeri var. Toplumumuz Kızılay’ı her şeyini gözü kapalı bağışlayabileceği ortak bir değer olarak görür. Ne yazık ki Kızılay’ın bugünkü yöneticileri bağışlanmaz bir densizlikle kurumu tartışma konusu haline getirdiler. Arkadaşımız Murat Ağırel’in ortaya çıkardığı çadır ticareti Kızılay’ı da enkaz altında bıraktı. Deprem bölgesine varını yoğunu dökmesi, tüm yardımseverleri bölgeye yönlendirmesi gereken Kızılay, Haluk Levent’in bir an önce yardıma koşma heyecanını paraya çevirmiş! Kızılay başkanı her şeyi “‘Kınık’samış” olmalı ki bir yandan ben istifa edersem kurum çöker diyor, bir yandan çadır satışından haberim yoktu diyor! Hangisi doğru? Her biri ötekinden vahim! Şimdi Kızılay halkın gözünde öyle bir itibar kaybı ile karşı karşıya ki kan bağışında sıkıntı var. Güven bir kullanımlıktır. Kayboldu mu geri gelmez. Hükümet halka, “Paranızı TL’de tutun” derken döviz alan Kızılay... Şirketleşmekten öte holdingleşen Kızılay... Yöneticileri vicdanları huzursuz edecek kadar huzur hakkı alan Kızılay... *** Şubat ayının ikinci yarısı boyunca deprem bölgesine gidişlerimizde kocaman kazanlarda yüzlerce kişiyi doyuracak yemekler yapıp dağıtan yerler vardı. O kocaman sahra hizmetine de uygun kazanların Kızılay gibi işlevi buna uygun kurumlarda olması olağandır. Ancak bu dağıtımı yapanların tepesinde kocaman, kamuoyunda adı fazla bilinmeyen derneklerin adı vardı. Kızılay’ı ise göremedik. O gün aklımıza şu geldi: Acaba Kızılay gibi kamu hizmetine yönelik kurumların olanakları, bu iktidar odaklı derneklere verilip onların öne çıkması mı sağlandı? O gün “Bu kadar da olmaz” demiştik ama son haberlerden sonra akla her şey geliyor. Kızılay hepimizin. Kan bağışlayalım. Ama Kızılay’ı bu hale getirenleri sandıkta bağışlamayalım!",https://www.cumhuriyet.com.tr/yazarlar/mustafa-balbay/yardima-muhtac-bir-kizilay-2070927
Mustafa Balbay,Sonsuz bahar ülkesi!,29 Nisan 2023 Cumartesi,"14 Mayıs’a çeyrek kala, “Baharı buldunuz, sonsuzunu mu istiyorsunuz?” diyeceksiniz ama başlık gerçek! Meksika gezim sırasında başkent Meksiko’nun doğasından tarihine, her şeyine hayran olmuştum. “Elbet hayran olursunuz, burası sonsuz bahar ülkesi” dediler. Nasıl yani diye sormaya kalmadan anlattılar. Meksiko’nun deniz seviyesinden yüksekliği 2500 metre. Dünyada bu yükseklikte kurulu 5 başkent var. Ancak bu şehrin özelliği, etrafını çepeçevre saran dağların yüksekliğinin de 4000-4500 metre olması. Bu coğrafi durum Meksiko’yu dağların koynunda bir yayla şehri yapmış. Hava sıcaklığı ise şöyle: Yazları 30-35 derece, kışları 20-25 derece! Hal böyle olunca kente bu adı takmışlar: Sonsuz bahar ülkesi! *** Yazı aramızda 80 ülke gezdim, 8 kitapta topladım. En uzak, en gezimine doyulmaz yerlerde bile şunu söyledim: En güzeli Anadolu! Meksikalıların başkentlerini överken kullandıkları tanımın bizim topraklarımızdaki karşılığı şu olamaz mı: Bütün baharlar ülkesi! Dünyanın çok az coğrafyasında aynı anda dört mevsim birlikte yaşanır. Dünyanın çok az coğrafyasında tarihin başından bugüne kadar bütün zaman dilimlerine ilişkin eser görmek mümkündür. Dünyanın çok az coğrafyasında karadan denize üç kıtayla bağlaşıklık kurulabilir. Coğrafya nasıl ülkelerin kaderini belirliyorsa insanların yaşamlarını da etkiliyor. Bu topraklarda bütün baharları birlikte yaşamayı hak eden birikimimiz var. Bütün mesele bu birikimden gelecek üretmek. Okuma yazmayı sonradan öğrenen genç, tek tek harfleri kavradıktan sonra hızla kelime üretmeye çalışırken zorlanmış. Arkadaşları “haydi” diye bastırınca seslenmiş: “Bütün harfleri öğrendim. Bir tutuştursam, iş tamam...” Seçimlere giderken şu bilinç öne çıktı: Hepimiz birer harfiz. Yan yana gelince sözcüğe, cümleye dönüşebiliriz. Bütün bahar cümlelerini kuracak harflerimiz var. Bütün mesele tutuşturmak! Türkiye bugünkü siyasal iklimi hak etmiyor. İktidarın kutuplaştırma atışları, kirli dili, kutup iklimi yarattı desek abartmış olmayız. Bereketli toprakların üzerinde soğana muhtaç insanların yaşadığı... Fakirlerin zenginleri doyurmak için bedel üzerine bedel ödediği... Toplumun iktidarı değil, iktidarın toplumu sınavdan geçirmeye kalktığı... Fedakârlığın “feda” kısmının halka, “kârlık” kısmının iktidar sülalesine düştüğü... Garip bir ülke haline geldik. Bu bizi çölleşmeye götürür. Oysa biz bütün baharları hak ediyoruz. Bu iklimi değiştirmeliyiz! *** Bugün ve yarın Bursa Kitap Fuarı’ndayız... Kitap fuarları okurla yazarın buluştuğu, gerçek anlamda “okuryazar” kavramının oluştuğu baharlar... Fuarlarda yeni bir kitapla okurun karşısına çıkmak da yazar için ayrı bir sorumluluktur. Son birkaç seçimdir, o sürece özgü bir kitapla okurun karşısına çıkmayı gelenek edindik. Halk Kitap da bu geleneği sürdürmek isteyince biz de “Yine baharlar gelecek” deme sorumluluğu hissettik. Bu güzel ülkemiz sadece iklimsel olarak değil, insansal olarak da baharlar yaşamayı hak ediyor. Ancak hak etmek yetmez... İstemek, gereğini yapmak şart... 14 Mayıs günü sandığa atılan her oy bir tomurcuk... Akşamında çiçek olarak, bahar olarak karşımıza çıkacak. Beklediğimiz bahar, ellerimizde!",https://www.cumhuriyet.com.tr/yazarlar/mustafa-balbay/sonsuz-bahar-ulkesi-2076244
Mustafa Balbay,Değişim Hemen şimdi!,12 Nisan 2023 Çarşamba,"Erdoğan dün partisinin seçim beyannamesini açıklarken aslında haykırıyordu: -Beni hemen değiştirin... Yarın olmaz, şimdi değiştirin! Erdoğan ilk 28 Ekim 2022’de “seçim vizyonu belgesi”ni açıklamıştı. Belgeyi değil biz, kendi yandaşları bile yetersiz bulmuş, “Daha zaman var. Seçim süreci başladığında genişletilecektir” demişlerdi. O günkü slogan şuydu: -Türkiye yüzyılını başlatıyoruz. 6 ayda bir kelime çıkarıp iki kelime eklemişler: Türkiye yüzyılı... Hemen şimdi! Sanki ilk kez iktidara geliyorlar. Hizmete başlamak için sabırsızlanıyorlar. Konuşurken “şimdi”nin üzerine basa basa devam etti: Yarın değil, şimdi! *** İktidarın yarı ve tam resmi yayın organlarının da hemen üzerine atladığı en büyük seçim vaadi ise şuydu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamuda mülakatı kaldırıyoruz! Bu vaat yıllardır binlerce gencimizin hakkının yendiğinin kabulüdür. “Sınavda 100 alıp mülakatta elendi” ya da “Sınavda sınırda not aldı, mülakatta 100’le kadroyu aldı” türü haberler o kadar çok yapıldı ki! Muhalefet bu kabul edilemez haksızlığın önüne geçmek için konuyu defalarca gündeme getirdi. Kılıçdaroğlu en son 4 Nisan’da sosyal medyadan duyurmuştu: “Mülakatı kaldıracağız. KPSS’yi kazanan atanacak.” Daha önce de “Gençleri mülakat belasından kurtaracağız”, “Sözüm söz, iktidarımızda mülakat çilesi son bulacak” diye başlayan pek çok konuşması olmuştu. Bu durumda sormak gerekir: Yıllarca sırf mülakatı geçemediği için atanamayan, kadroya alınmayan binlerce gencin hakkı ne olacak? Öyle ki, pek çok kişi sırf “Bu iktidar döneminde torpil bulamadığım sürece mülakatı geçmem mümkün değil” diye düşünüp başvuru dahi yapmadı. Hatta bir grup öğretmen, mülakat sonucu atanacak torpillilerin listesini notere belgeletti. Onlar atandı. Bundan bile utanmadılar. Şimdi seçimden sonra mülakatı kaldıracakları “müjdesini” veriyorlar! Mülakatlarda sorulan sorular da bir başka garabet. “15 Temmuz gecesi ne yaptın”, “Reis deyince aklına ilk ne geliyor” soruları ilk aklımıza gelenler! Yanlışınızı kabul ettiğinize göre bir kez daha soruyoruz: Umutlarını, geleceklerini, haklarını çaldığınız binlerce gencin yüzüne nasıl bakacaksınız? *** Kamuoyu araştırmaları gösteriyor ki, gençlerin yüzde 70’i değişim istiyor. Halinden memnun değil. Geleceğe güvenle bakamıyor. Bunların devamında değişim istiyor. Erdoğan bunun da farkında olmalı ki gençlere özel vaatlerde bulundu. Evlenene 150 bin lira faizsiz kredi güzel de gençlerin evlilikte ayın sonunu nasıl getireceği sorusuna yanıtı var var mı? Millet yarı aç yarı tok... Erdoğan’ın dilinde Togg... Elbet yerli araç üretmek önemli. Ancak gelişmişlik bir bütündür. Dost ve kardeş Pakistan da atom bombası yapıyor! Erdoğan’ın cumhurbaşkanlığı hükümet sistemini restore edeceklerini söylemesi de ayrıca not edilmesi gereken bir durum. Bunun bir yönetim sistemi olmadığını en acı şekilde 6 Şubat depreminde gördük. “Şahsım” bir adım atmayınca hiçbir kurum kılını kıpırdatmadı. Çünkü kim ne yapacağını bilmiyordu. Sadece, “Saray’dan gelen talimata anında uyması gerektiğini” biliyordu. Uzun sözün kısası... Erdoğan “Hemen şimdi” diyor. Gerçekten haklı... Türkiye böyle gidemez. Değişim, hemen şimdi!",https://www.cumhuriyet.com.tr/yazarlar/mustafa-balbay/degisim-hemen-simdi-2070599
Mustafa Balbay,Baraj sıfırlandı!,11 Nisan 2023 Salı,"14 Mayıs seçimlerine giderken önemli bir dönemeç daha aşıldı. Cumhurbaşkanı adaylarından sonra milletvekili adayları da netleşti. Her seçim döneminde Meclis’in yüzde 60’ı yenilenir. Bu konuda geleneğin bozulmadığını söyleyebiliriz. Tüm partilerin üzerinde birleştiği yöntem, milletvekili adaylarını genel merkezin belirlemesi! Böylesi durumlarda doğal olarak “liste depremi” ya da “sürpriz isimler” diye tanımlanan adaylar olacaktır. Önümüzdeki birkaç gün bu tartışmalarla geçecek. Kişiler üzerinden yazılacak çok şey var. Önceliği ufuk turuna verelim. Zira asıl olan geminin rotası, geri kalan sotası! Bütün beklentimiz rotanın topluma güven veren, milyonları peşinden sürükleyen bir sağlamlıkta olması... *** Listeler de gösteriyor ki baraj sıfırlandı. Kamuoyu araştırmalarında değil yüzdelerde, bindelerde görünen partiler bile listelere temsilci koyabiliyor. Tabelayı ve soyadını açık artırmaya çıkardın mı, müşteri bulmak çok zor değil. Bütün mesele işin zamanlaması. Listeler bu konuda başarılı örneklerle dolu. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Baraj sıfırlandı dedik ama bu sıfırlama, yüzde 50’lik cumhurbaşkanlığı barajını aşmak için. Listelere bakınca “Kavgada yumruk sayılmaz” sözünü şu şekilde mırıldanmak geldi içimizden: Listede düstur aranmaz! Genel tablo gösteriyor ki seçim Millet İttifakı ile Cumhur İttifakı arasında geçecek. Bu nedenle iki taraf da kendisine burun farkı kadar ilerleme sağlayacak duruma göre hareket ediyor. AKP listeleri için şunu söylemek mümkün: Yenilgiye de hazırlanmışlar! Meclis’te gerektiğinde muhalefeti güçlü yapacak isimler de düşünülmüş. 2018’de yeni sisteme göre hükümet kurulurken şunu demişlerdi: -Bakanlar Meclis’ten olmayacak. Siyaset yapmayacak. Böylece sadece kendi bakanlığına odaklanacak ve siyasi tartışmaların dışında kalacak. Öyle mi oldu? Maşallah bakanlar siyasetin hiç dışına çıkmadılar. Şimdi de Meclis’e girmek üzere bakanlığı da kullanıp seçim siyaseti yapacaklar. Ahlak bunun neresinde? Millet İttifakı’nda ise tam bir “Mevlana listesi” hâkim. Mevlana, “Kim olursan ol yine gel” demiş ama ardından da “Şimdi yeni şeyler söylemek lazım” demiş. İttifaklı mücadele ister istemez karşılıklı ödünü gerektiriyor. Bunun dozu ve yukarıda vurguladığımız gibi ana rotayı etkileme düzeyi önemli. Önümüzde 33 günlük bir süreç var. Bu zaman diliminde kişilerin değil de hedeflerin öne çıktığı ve halkın buna ikna olduğu bir kampanya bekliyoruz. *** Listeler sıcaklığını korurken bir gözlemimizi daha paylaşalım. Evdeki hesap çarşıya uymaz sözünü siyasete taşırsak, şöyle diyebiliriz: Tavandaki hesap tabana uymaz! Bu seçimlerde ittifaklar çok öne çıktığı için tavan-taban dengesi ayrıca önemli. Bu durumu parti yönetimleri de bildiğinden içlerinden geçenle tabanda kabul gören arasında bir denge kurmaya çalıştılar. Her seçimin kendi içinde ayrı önemi var. Ancak bu seçim Cumhuriyetin yüzüncü yılına karşılık geliyor. Cumhur İttifakı, Cumhuriyete hükmetmekle temsil etmek arasında bir denge kuramadı. Millet İttifakı’ndan beklenti büyük. Beklentiyi büyütmek iyidir ama altında kalmak çok kötüdür. Bütün beklentimiz, değişim bayrağının güçlü taşınacağı bir 33 gün... Bekliyoruz...",https://www.cumhuriyet.com.tr/yazarlar/mustafa-balbay/baraj-sifirlandi-2070244
Mustafa Balbay,Seçim günü güvenliği!,20 Nisan 2023 Perşembe,"Eski Türkiye’de “güvenlik” deyince akla, “can ve mal güvenliği” gelirdi. Bu da her şeyi anlatmaya yeterdi. Bunun dışındaki yaşama dair pek çok konu güvenlik sözcüğü ile ifade edilmezdi. AKP iktidarıyla birlikte yeni kavramlarla tanıştık. Hukuk güvenliği bunların başında geliyor. Bir insan ömrü boyunca hiç suç işlemeyeceğine dair söz verebilir. Ancak hiç yargılanmayacağına dair söz veremez. Beklemediği anda kendisini ciddi bir hukuksal sorunla karşı karşıya bulabilir. Sınav güvenliği gençlerimizin en önemli konusu. Çok iyi bir diplomanızın olması, yazılı sınavda yüksek puan almanız yetmiyor. Sözlü sınavda, yani mülakatta kendinizi güvenceye alacak bir iktidar gücünüzün olması gerekiyor. Gelir güvenliği yok. 2003’te en düşük emekli maaşı asgari ücretin yüzde 47 üzerindeyken şimdi yüzde 12 altında. Gelirinize bakıp geleceğe dönük hiçbir adım atamazsınız. Güvenlik konusu bitmez... Bunlara seçime dair olanlar da eklendi... Seçim süreci güvenliği, sandık güvenliği ve seçim günü güvenliği diye tanımlayabileceğimiz sorunlarla karşı karşıyayız. Yazı aramızda, bu konuya hiç girmeyeceğimiz bir süreç arzu ediyorduk. Zaman zaman kulağımıza gelen duyumlar için, “Dile getirirsek halkın sandığa olan güveni zayıflar, öne çıkarmamak en iyisi” diye düşünüyorduk. Cumhuriyet konuyu dün manşete taşıdı. Büyüyen bir tehlikeyi örtmek daha da büyümesine neden olabilir. Toplumu ürkütmeden üzerine gitmek daha etkili bir yöntem. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Seçim sürecine ilişkin olarak CHP’yi HDP ile aynı karede gösterip “Bakın teröristlerle kol kola” demeyi bırakmış, şuna geçmiş durumdalar: CHP ile PKK yan yana nasıl gösterilir? Öyle anlaşılıyor ki HDP söylemi ters tepti. Daha ileri ne yapılır, ona bakıyorlar. Böyle bir soruya verebilecekleri yanıtları sıralamaya gerek yok. Bu konuda “demeçler” başlatılmış görünüyor. Ankara’daki dedikodular, son bir haftaya girerken iktidarın propaganda yöntemlerinin ve içeriklerinin değişeceği yönünde. Sandığa 24 gün kala geleceğe dönük içi dolu bir vaatten çok “Yaptıklarımıza bakın” diyebiliyorlar. Daha 10 yıl öncesinden başlayan “2023 vaatleri”nin hemen hiçbiri gerçekleşmedi. Milli gelirden ihracata kadar bütün hedeflerin yanına bile ulaşılmadı. En çok övündükleri enflasyonu bir haneye indirmekti, her haneye indirdiler! Bütün gelir grupları enflasyondan etkilendi. Yüksek Seçim Kurulu’nun bizce sakınca yok dediği bir durum daha var: Bakanların seçim sürecinde milletvekili adayı olup bakanlık olanaklarını kullanması... Erdoğan 2018’de getirdikleri sistemin ne kadar iyi olduğunu anlatmak için şöyle demişti: - Yeni sistemde, bakanlar partili olmayacak. Böylece sadece kendi işlerine odaklanacaklar! Sisteme dair en büyük yalanların başında bu geliyor. Şahsımraside bakanlar, bakanlıkları seçim bürosuna çevirdiler. Bakanlık elemanları da AKP’nin bakanlık kolları! Milletvekili adayı adalet bakanı, kampanyayı makamında başlatıyor. Milletvekili adayı içişleri bakanı, emrindeki güvenlik güçlerine seçim günü için açıklanmaya muhtaç talimat veriyor. Bütün bunlara karşı muhalefetin atması gereken iki adım var: 1- Kendi önlemlerini almak. 2- Ne olursa olsun devlet görevlilerini sorumluluk altında tutmak. Son sözü, oyları verenler değil, oyları sayanlar söyler!",https://www.cumhuriyet.com.tr/yazarlar/mustafa-balbay/secim-gunu-guvenligi-2073428
Mustafa Balbay,Soylu İçişleri’nde ısrarlı!,05 Nisan 2023 Çarşamba,"Seçim süreci başlamadan önce vurgulamıştık: AKP’nin Türkiye’ye verebileceği bir şey kalmadı. Bu nedenle seçim kampanyasını “muhalefete saldırı” ve “Ben bozdum ben yaparım” siyaseti üzerine oturtacak! Öyle gidiyor. Ancak Cumhur İttifakı’nın içinde de her şeyin sorunsuz gittiğini söylemek mümkün değil. Her ne kadar öyle bir hava vermeye çalışsalar da Yeniden Refah Partisi (YRP) ve Hür Dava Partisi (HÜDA PAR) kimleri, nasıl milletvekili adayı gösterecek, tartışma konusu. Erdoğan’ın yeniden üç dönem kuralını anımsatması da içeride planlanan değişikliklerin habercisi. Saray kafasındaki bütün “yenilenmeleri” yapabilecek mi? Bu da tartışmalı. Mehmet Şimşek örneği sıcaklığını koruyor. *** Erdoğan bakanları milletvekili olarak atayacağını daha önce ilan etti. Her bakan merakla hangi ilden milletvekili olacak, Saray’dan çıkacak kararı bekliyor. Bakarsın İstanbul beklerken Kahramanmaraş olmuş, bakarsın Samsun beklerken Bursa olmuş! Milletvekilliğine atanma kararnamesi henüz kesinleşmemiş bakanların başında İçişleri Bakanı Süleyman Soylu geliyor. Soylu’nun bakanlığı bırakmama eğiliminde olduğu biliniyor. Siyasetçilerin ağzı torba değil ki büzesin; sözüm ona Soylu Saray’a haber göndermiş, “Benim milletvekili olup dokunulmazlığa ihtiyacım yok” demiş. Asıl vermek istediği mesaj da şöyleymiş: -Benim asıl dokunulmazlığım, içişleri bakanı olarak kalmamdır. Saray’ın gözünde bakanlar, özel kalem müdür yardımcısı gibi olduğu için istediğin yere atamak kolay. Ancak Soylu bakanlıkta ısrarlı görünüyor. Ayrıca Erdoğan’ın bakanları deprem illerinde milletvekili adaylığına atamayı düşünmesi de ilginç. Tasfiye edilmesi zor olanları enkaz altına itmek fena bir Saray projesi sayılmaz. Milli Savunma Bakanı Hulusi Akar’ın milletvekilliğine şimdiden hazır olduğunu söyleyebiliriz. Akar’ın muhalefete fırlattığı sözcük cephanesini yakın geçmişte değişik ortamlarda gördük. Arkadaşları Akar’ı öteden beri başarılı ve karşılaştığı sorunlara pratik çözümler bulan bir kişi olarak görüyor. Bu sevginin, “Su uyur Hulusi akar” şeklinde bir tekerlemeye döndüğünü de duyduk. Saray’ın kafasında Genelkurmay başkanlarını savunma bakanı yapma planı devam ediyor olabilir. Cumhur İttifakı’nın yeni ortaklarının listeye giriş şeklinin MHP’de rahatsızlık yarattığı geçen hafta dışa vurmuştu. Burada kol kırılır ittifak içinde kalır, ilkesi geçerlidir. Millet İttifakı’nın evi camdan... Cumhur İttifakı’nın evi penceresiz betondan... *** Yukarıda aktardıklarımız, Saray hesapları ve çevresinde dönen planlar. Madalyonun öteki yüzü de var! Kaybetme olasılığının Saray’ın hücrelerine kadar girdiğini söylemek abartı olmaz. Böyle bir durumda muhalefette kalmak ya da kalmamak? Bütün mesele bu! İnsan aklı zora düştü mü, hep çare arar. Akla uzak olasılıklar bile yakınlaşıverir. Örneğin Londra neden uzak bir yer olsun ki! Saray’ın, bakanları iktidar değişikliğinde milletvekili dokunulmazlığı zırhında korumak istemesi de başkentin gündeminde. Bunu da ciddi ciddi dillendiren var ama bizim tanıdığımız Erdoğan öncelikle kendi durumunu düşünecektir. Millet seçim sürecine girerken “Bir değişim olmalı” havasına girerse son dakikada olanlar kararı etkilemez. Gördüğümüz o ki değişim rüzgârı esiyor.",https://www.cumhuriyet.com.tr/yazarlar/mustafa-balbay/soylu-icislerinde-israrli-2068254
Mustafa Balbay,4. dip dalgası sandıkta olmalı!,15 Nisan 2023 Cumartesi,"Geri sayım bir ayın altına düştü... Gözlemimiz o ki seçmen katılımının yüksek olduğu bir seçim yaşayacağız. Sandıkta büyük bir dip dalga yaşanır mı? Bizce mümkün... Fotoğrafın tümüne bakınca her kesimi sandığa yöneltecek bir etken var. 100 yıllık Cumhuriyet tarihinin beşte birlik dilimini oluşturan AKP iktidarları döneminde toplum, AKP’nin siyasal gündemine teslim olmadı. Yeri geldikçe değişik dip dalgalarıyla sesini duyurmaya çalıştı. AKP, bunların her birine sert yanıtlar verdi. Son dip dalgasının sandıkta olması ve değişim getirmesi demokrasinin büyük bir zaferi olacak. *** İlk dip dalgası Cumhuriyet Mitingleri’ydi. 14 Nisan 2007’deki ilk Tandoğan mitingini, 29 Nisan’da İstanbul Çağlayan, 5 Mayıs’ta Manisa ve Çanakkale, 13 Mayıs’ta da İzmir izlemişti. Her miting yapıldığı ilin tarihteki en büyük toplanma yeri olmuştu. Başlıca kaygı Cumhuriyet değerleriydi, sandıkta değişimdi. Harika Bir Haber Türkiye’nin En Geniş Kapsamlı İşitme Cihazları Best Hearing Aids İktidar bu mitingden Ergenekon terör örgütü çıkardı. Davalar açıldı. Atatürkçü Düşünce Derneği, Çağdaş Yaşamı Destekleme Derneği hedefe kondu. FETÖ alçaklıklarının bir bölümünün ortaya çıkmasıyla birlikte 12 yıl sonra 1 Temmuz 2019’da İstanbul 4. Ağır Ceza Mahkemesi şu kararı verdi: “Ergenekon adlı bir terör örgütü olmadığından örgüt kurma, yönetme, üye olma suçlarından yargılananların beraatına...” İkinci dip dalga Gezi Direnişi’ydi. Gezi Parkı’nın betona gömülmemesi için başlatılan eylem, kısa sürede tüm Türkiye’ye, “hep birlikte huzurlu bir ülkede yaşama özlemi” olarak yayıldı. 3 ay süren Gezi Direnişi’nden de terör örgütü imal edildi. Davalar açıldı. Araya sokulan provokatörler dışında barışçıl bir içerik taşıyan Gezi de Cumhuriyet Mitingleri gibi siyasi tarihimizdeki yerini aldı. Her iki dip dalganın sesi sadece Türkiye’de değil dünyada duyuldu. Üçüncü dip dalga CHP İstanbul Milletvekili Enis Berberoğlu hakkında verilen tutuklama kararından sonra 15 Haziran 2017’de Ankara Güvenpark’tan başlayıp 24 gün süren ve İstanbul Maltepe’de son bulan 450 kilometrelik Adalet Yürüyüşü’ydü. Bu yürüyüşü CHP Genel Başkanı Kemal Kılıçdaroğlu başlattı. Yolda katılım, öteki siyasi partilerin, kitle örgütü temsilcilerinin, kanaat önderlerinin verdiği destek bunu bir dip dalgasına çevirdi. *** Şimdi gündemde 14 Mayıs seçimleri var. Çağrımız şu: Eyyy seçmen, Sistem 5 yılda bir oy ver, sonra koyver anlayışına dönük. Ancak 5 yılda bir oy vermek de çok önemli. İradeni ortaya koy. Mutlaka sandığa git. Değişime oy ver. Durmuş bir saatin bile günde 2 kez doğruyu göstermesi gibi, bu sistemin bir sonucu, oyların boşa gitme endişesini azaltması. Ama ne olursa olsun oyunu kullan. Meydanları doldurmak iktidarı değiştirmiyor ama sandıkları doldurmak değiştiriyor. Değişimi sen başlat. Sandıktan gelen sese kimse kulak tıkayamaz. Akıldışına çıkıp bu dip dalgasından da “sandık terör örgütü” kurmaya kalkacak değiller ya! Usandık diyorsan işte sandık! 14 Mayıs’ta söz senin. Sana sesleniyoruz: Fikrin hür, vicdanın hür... İşte sandık, işte mühür!",https://www.cumhuriyet.com.tr/yazarlar/mustafa-balbay/4-dip-dalgasi-sandikta-olmali-2071658
Mustafa Balbay,Göz Togg’luğuna ekonomi!,19 Nisan 2023 Çarşamba,"Seçim gündeminin birinci maddesinin ekonomi olacağı başından belliydi. İktidarın Togg otomobillerini muhalefetin üstüne sürüp yol almaya çalışmasına soğan takoz koydu. Şimdi soğanla Togg karşı karşıya! Hangisi önemli? Soğan mı Togg mu? Bu da soru mu canım! Sofrada soğan yolda Togg! Türkiye’nin elektrikli otomobil üretiminde yer alması elbette çok önemli. Ancak bu önemi dile getirmenin de bir adabı var. Anadolu’da bir söz vardır: Görmemişin arabası olmuş, lastiklerini yolmuş! İş buna döndü. Kimi görünen yerlere Togg otomobili kondu, millet onu seyrederek doyuyor! Gözün doysun yeter! Bunu eleştirene de laf yetiştir: Gözünüz doysun! *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Diktatörlüklerle demokrasiler için şöyle bir karşılaştırma yapılır: Diktatör kendisine ait her şeyin halkın olduğunu söyler. Büyük bir saray mı yaptı? Eleştirenlere der ki: - Bu saray benim değil halkın. İçinde halk mı oturuyor? Hayır, kendisi! Toplumun büyük kesiminin alması çok zor ama gösterişe uygun bir şey, örneğin bir otomobil mi üretti? Araca binip sürer, eleştirenlere der ki: - Bu otomobil halkın! Halkın kaçta kaçı alabilir? Bir asgari ücretli 10 yıl hiç yemeden içmeden 8 bin 500 lirayı biriktirmesi halinde bu aracı alabilir. Demokrasilerde ise bu tür gösterişli şeylerden çok refahın toplumun büyük kesimlerine yayılması önemlidir. Türkiye’de büyüme ile kalkınma birbirine karıştırılıyor. Rakamların büyümesi, kimi alanlarda ileri gitmek “büyüme” olarak değerlendirilebilir. Ama bu her zaman kalkınma anlamına gelmez. Gerçek kalkınma, halkın kalkınmasıdır. Türkiye, AKP iktidarları döneminde kalkınmışlık ölçütlerinde istikrarlı bir şekilde geriledi. İşte şimdi soğanla Togg’un karşı karşıya gelmesi bunun eseri. “Yiğit muhtaç olmuş kuru soğana” türküsünün tam ortasındayız. Başta vurguladığımız gibi soğanla Togg’un yeri ayrı. Eğer tencere kaynayacaksa... Halkın kuru söze karnı Togg, kuru soğan istiyor! Karnın açsa git İstanbul’da Galataport’a, git Ankara’da Panora’ya, git Bursa’da AVM önüne, izle Togg’u! Görsün millet gerçek toku! Böylece yeni bir ekonomi modeli oluşuyor: Bakma ekonomisi! Toplumun yarıya yakını yardıma muhtaç yaşıyorsa buna “batma ekonomisi” denir ama bizimki bakma ekonomisi! Bak bak doy! Duymayana da postayı koy! *** Yeniden yeniden altını çizelim. Türkiye’nin yüksek teknolojiyi yakalaması gerekir. Türkiye 4 kilo ürün ihraç ederek 1 dolar kazanırken Almanya 1 kilo ürün ihraç ederek 4 dolar kazanıyor! Örneğin biz bor madenini tonla satıyoruz. İşleyip bize gramla satıyorlar. Otomobil üretme serüvenimiz de apayrı bir konu. Gerçek anlamda 1960’larda başladı, devam ediyor. Kartal, doğan, şahin, serçe sadece göklerde uçan kuş değil, yollarda giden, kendi topraklarımızda ürettiğimiz araçların modeli. 2010’lara kadar Türkiye’de üretilen araçların parçalarının yüzde 70’i yerliydi. Şimdi yüzde 55’i. Pek çok yerli parça fabrikası kapandı. Bunu geçelim. Resmi verilere göre Togg’un da yüzde 51’i yerli! Bunun da gerçek olup olmadığını sorgulayan birkaç otomotiv dergisi hakkında soruşturma açıldı! Bu konu ilginç, siyasi gündem izin verdikçe işlemek istiyoruz. Sözü soğanla noktalayalım... Eyy iktidar, Milleti o kadar soydun ki... Artık soğan bile soyamıyor!",https://www.cumhuriyet.com.tr/yazarlar/mustafa-balbay/goz-toggluguna-ekonomi-2072970
Mustafa Balbay,Emekli maaşı iktidarın vicdanıdır!,06 Nisan 2023 Perşembe,"CHP Genel Başkanı Kemal Kılıçdaroğlu, 13. cumhurbaşkanı adayı olarak emeklilere bayram ikramiyesinin 8 bin 500 lira olacağını, önümüzdeki Kurban Bayramı’nda Ramazan Bayramı ikramiyesini de tamamlayarak 15 bin lira verileceğini açıkladı. AKP Grup Başkanvekili Mustafa Elitaş bunu alaysıladı. “Şaka olarak demiştir”e getirdi. Aslında işin şakası yok. AKP döneminde mağdur olanların başında emekliler geliyor. AKP’nin işi ciddiye almamasını da olağan karşılamak gerekir. Emekli maaşlarını yıllarca çok düşük tutup yardımlarla dengelemeye çalıştılar. Yardımları da ceplerinden lütfetmişler gibi, “Biz gidersek bunlar da gider” dediler. Emekliye bayram ikramiyesini 2015 seçimleri öncesinde ilk Kılıçdaroğlu dile getirmişti. Bugünkü 8 bin 500 lira gibi AKP bunu önce “akıldışı” bulmuş, sonra uygulamak durumunda kalmıştı. *** Gelir uçurumunun yüksek olmadığı, sosyal devlet ilkesinin yaşama geçtiği ülkelerde en düşük emekli maaşı ile en yüksek arasındaki fark dört kattır. En düşük bin alıyorsa, en yüksek dört bindir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye’de ise  9-10 kattır. Bu fark 2008 yılından itibaren daha da arttı. Zira emeklilik maaşı bağlama oranları giderek düştü. 2008’de çalışırken 10 bin lira alan bir kişi emekli olunca 7 bin lira alıyordu. Maaşının yüzde 70’i emeklikte eline geçiyordu. Bu oran bugün yüzde 35’lere kadar düştü. Uçurum derinleşince en düşük maaşı yukarı çekme yoluna gittiler. AKP iktidara geldiğinde, Ocak 2003’te asgari ücret 226 lira, en düşük emekli maaşı 332 liraydı. Yani en düşük emekli maaşı asgari ücretin yüzde 47 üzerindeydi. Zamanla, emekli maaşı adım adım geriledi, 2016’da asgari ücretle eşitlendi. O yıldan bu yana gerileyerek geldi. Bugün en düşük emekli maaşı 7 bin 500 liraya çıksa da asgari ücretin yüzde 12 altında kaldı. Nasıl asgari ücret ortalama ücret haline geldiyse, en düşük emekli maaşı da ortama maaş haline geliyor. 5 bin 500 liradan 7 bin 500’e çıktı. Bu dilim içinde maaş alanların sayısı 6 milyon kadardı. 5 bin 500 lira alanla 7 bin 450 lira alan şimdi aynı maaşı, yani 7 bin 500 lirayı alacak. *** 13 milyon kadar emeklimiz vardı. EYT’lilerle birlik 15.3 milyona çıktı. EYT’lilerin bir bölümünün de 7 bin 500 lira maaş alacağı dikkate alınırsa, neredeyse tüm emeklilerin yarısı en düşük düzeyden maaş almış olacak. Bunun neresi adalettir? Bunun neresi sosyal dengedir? Bir miktar düzeltme yapalım derken tüm dengeyi altüst ettiler, herkesi vasatta eşitlediler. Emeklilerin kendi içindeki merdiveni de bozdular. Eyyy iktidar, bütçede her şeye para bulunur. Bütün mesele öncelik sıralamasıdır. Eğer en başa müteahhitleri, kendi çevrenizi yazarsanız elbette emeklilere sadece damlayan kalır. Eyyy emekliler, bütçeden payımıza ne düşer diye beklemek yerine payınızı isteyin. En sonuç alıcı başvuru yeri sandıktır! Emekli maaşı iktidarın vicdanıdır. “Sızlamıyor mu diye soracağız” ama... Olmayan şey sızlar mı?",https://www.cumhuriyet.com.tr/yazarlar/mustafa-balbay/emekli-maasi-iktidarin-vicdanidir-2068599
Mustafa Balbay,"Sudan’da su, petrol ve kanlı iç savaş!",22 Nisan 2023 Cumartesi,"Afrika’nın en fakir insanlarının yaşadığı, su ve petrol zengini Sudan Temmuz 2011’de ikiye bölündüğünde Silivri mahpushanesindeydik. Günde 14 gazeteyi genişçe bir zamanda okumanın getirdiği zenginlikle sadece iç haberleri değil, dünyayı da olabildiğince derin izlemeye çalışıyorduk. Sudan dış haberler sayfalarının başlıca konusuydu. Pek çok haberi kesip hücrenin kıyı raflarında sakladığımı anımsıyorum. 2011’e dek Sudan 2.5 milyon kilometrekarelik yüzölçümü ile Afrika’nın en büyük ülkesiydi. 1956’daki bağımsızlığın hemen ardından başlayan iç savaş nüfusun yüzde 10’unun ölümüne neden olmuştu. Böylesine büyük bir toprak parçasında 35 milyon nüfus 600 kabile yaşıyor, 400 dil konuşuluyordu. Ülke 2011’de Sudan ve Güney Sudan olarak bölündü. Öyle bir tablo ortaya çıktı ki... Tüm petrol yatakları güneyde, petrolü dünya pazarlarına taşıma limanları kuzeyde! Tam emperyalizme göre! *** 15 Nisan’dan itibaren Sudan’dan yine kanlı, gerilimli iç savaş haberleri gelmeye başladı. Çok da sağlıklı olmayan haberlere göre, ülkeyi yöneten cuntanın bir parçası olan Hızlı Destek Kuvvetleri (HDK) ile hükümet güçleri arasında başlayan çatışmalarda onlarca kişi öldü. Taraflar birbirini “ilk kurşunu” sıkmakla suçluyor. Birkaç günlük iç çatışmanın ardından HDK’nin sorumluları ABD’nin önerisi üzerine geçici ateşkesi kabul ettiklerini duyurdular. Harika Bir Haber Türkiye’nin En Geniş Kapsamlı İşitme Cihazları Best Hearing Aids İlk çatışmadan sonra gelen bu tür kısa süreli ateşkesler şu işe yarar: Taraflar kendini toparlar, karşı tarafa göre artılarını eksilerini hesaplarlar... Daha uzun süreli savaşın hazırlıklarına girişirler! Bu kimin işine yarar? O topraklarda yaşayanlar hariç herkesin... Herkes kim? Öncelikle Sudan’ın petrolünü çıkaran ve pazarlayan çokuluslu şirketler (ÇUK)! Bir ülke dengelerini yitirip iç savaşa sürüklenmeye görsün... İşte Sudan! 12 yıl önce öle öle bölünen bu ülkenin hâlâ birbirini boğazlamaya doymadığını görmek çok acı, çok ders verici! Sudan deyince sadece petrol değil, adı üstünde su da geliyor. Nil’in doğduğu, Mavi Nil ve Beyaz Nil’in başkent Hartum’da birleştiği bu topraklar Nijer ve Şeri ırmaklarına da kaynaklık ediyor. Böyle bir ülke o ülkede yaşayanlara bırakılır mı? Bırakılmaz ve sonuçta bugün yaşananlar olur... *** Türkiye Sudan’ı, 1989’da darbe ile ülke yönetimini ele geçiren, sonra da ülkesinin bölünmesine neden olan General Ömer el Beşir’e Erdoğan’ın verdiği destekle tanıyor! Dünyada kırmızı bültenle aranan Beşir’i Türkiye kırmızı halı ile karşıladı! Nüfusunun büyük bölümü Müslüman olan Sudan’da yönetime gelenlerin kendilerine toplumsal kabul sağlamak için kullandıkları başlıca dayanak şu: - Peygamber soyundan geliyoruz! AKP iktidarı Arap Yarımadası’nda olduğu gibi burada da haklı-haksız taraf diye değil de bizden taraf-karşı taraf diye baktı. Gelinen nokta ortada... Sudan’ın altı petrol, üstü su... Böylesine doğal zenginliklere sahip ülkenin üzerinde yaşayan fakir insanlar da kanla besleniyor! Petrol ticaretini yapan şirketler de tavırları ve politikalarıyla iç savaşın taraflarını çatışmayı sürdürmeye ve sakin olmaya davet ediyor! Kahrolsun sömürgeciliğin tüm yöntemleri!",https://www.cumhuriyet.com.tr/yazarlar/mustafa-balbay/sudanda-su%C2%A0petrol-ve-kanli-ic-savas-2073964
Mustafa Balbay,Öcalan her şeyi yazılı mı istiyor?,27 Nisan 2023 Perşembe,"Ankara’da her seçim öncesi iktidarla Öcalan arasında destek pazarlığı yapılıp yapılmadığına yönelik haberler gündeme gelir. 14 Mayıs öncesi de böyle bir iddia konuşuluyordu. Doğru mu değil mi derken gazeteci Amed Dicle bir yazı kaleme aldı. Aynen şöyle dedi: “AK Parti ile Sayın Abdullah Öcalan arasında görüşme oldu ve kendi istedikleri cevabı alamayınca tecrit ağırlaştırıldı, disiplin cezası verildi. Dolaylı olarak Kandil’le de temaslar denendi.” 2019 yerel seçimleri sürecinde Osman Öcalan’ın TRT’ye çıkarılması, İmralı’dan mektup getirilmesi hâlâ belleklerde olduğu için bu ve benzeri iddialara da hemen “Olmaz öyle şey” denemiyor. Dicle’nin yazısı Edirne’de yankılanınca Cumhurbaşkanlığı Sözcüsü İbrahim Kalın dün açıklama yaptı: “Kesinlikle yalandır.” *** Cumhurbaşkanlığı sözcüsü olarak Kalın’ın açıklaması elbette gerçeği yansıtıyordur. Elbette Saray bir heyet hazırlayıp, “İmralı’yla şunları konuşun” dememiştir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak geçmişte yeri geldikçe Saray’ın da vurguladığı gibi “İmralı ile hükümet görüşmüyor, devlet görüşüyor.” İddia o ki mart ayı sonuna kadar Öcalan’la ciddi görüşmeler oldu. Kendisine kimi “özgürlük” vaatleri verildi. Ne olabilir? Örneğin, seçimden sonra yurtdışına gönderilmesi gibi... Yine iddia o ki Öcalan kendi özgürlüğünden önce Kürt sorununun çözümü için adımlar atılmasını istedi. Bu yönde de kimi sözler verildi. Meclis’te daha yüksek temsille ilgili adımlardan söz edildi... İş bir noktada bu “sözlerin” seçimden sonra nasıl tutulacağı sorusunun yanıtına geldi. Bu da soru mu canım. Elbette bir söz verildiyse tutulurdu. Ancak Öcalan’ın “Bu sefer her şey yazılı olmalı, resmi olmalı” diye ısrar ettiği konuşuluyor. Bunun yöntemi konusunda kimi öneriler de gitmiş. Ancak buna İmralı’nın yanıtı şu olmuş: “Ne denecekse, seçimden önce kamuoyuna ilan edilmeli.” Bütün bu pazarlıkların mart sonunda anlaşmazlıkla sonuçlandığı, bunun üzerine iktidar katında başka arayışların öne çıktığı ortaya atılan iddialar arasında. İktidarın Güneydoğu illerinden yine yüksek oylar almak için sürdürdüğü arayışlar ne olabilir? Eğer bunda başarılı olunmazsa en azından bu illerden Kılıçdaroğlu’na oy çıkmamasının yolu nasıl bulunabilir? Bu soruların yanıtları TRT’nin son günlerdeki “haberciliğinde” belki bulunabilir. *** Türkiye’nin güncel olan, seçimi de doğrudan etkileyecek olan bir numaralı sorunu ekonomi ise en “kalıcı” sorunu da iç barış. AKP ne yazık ki bu konuya, önümüzdeki nesiller ne olacak diye değil de önümüzdeki seçimler ne olacak diye baktı. Bu alanda attığı her adım için, “Öncelikle oylarımı artırmalı” diye düşündü. Bu seçimde de öyle. HDP’ye yönelik kapatma davası 17 Mart 2021’de MHP kongresinden 2 gün önce açılmıştı. Dava “en uzun süren parti kapatma davası” olabilir. Zira davanın ilerlemesi seçim endeksli! HDP yöneticileri adayları YSK’ye bildirdikten sonra partinin kapatılması olasılığına karşı Yeşil Sol Parti listesinden seçime katılma kararı aldı. Dileğimiz o ki dün vurguladığımız gibi “bu topraklarda eşit yurttaşlar” olarak yaşama zemininde TBMM’nin bütün sorunları çözmesi!",https://www.cumhuriyet.com.tr/yazarlar/mustafa-balbay/ocalan-her-seyi-yazili-mi-istiyor-2075493
Mustafa Balbay,AKP ‘Hüda’yete ererken!,15 Mart 2023 Çarşamba,"Hidayete ermek günlük dilde “doğru yolu bulmak” anlamında kullanılıyor. Genellikle uzun süre yanlış yollarda yürüdükten sonra doğruya ulaştığı düşünülen kişiye söylenir. En sonunda hidayete ermek, geç de olsa iyidir. AKP’nin hidayeti ise ne pahasına olursa olsun iktidarda kalmak. Varsın her alanda sınıfta kalsın, yeter ki iktidarda kalsın. Muhalefetin kurduğu ittifak için “6 birbirine benzemez” dediler, kendileri “hiç birbirine benzemezlerle” miktarı ne olursa olsun oy uğruna bir araya geliyorlar. Üstelik başlangıcı medya önünde, devam kapalı kapılar ardında yapılan pazarlıklarla! Son anda bir değişiklik olmazsa 14 Mayıs’ta milletin önüne konulacak sandıktan bir gün önceye dek “hiç benzemezler” arasında pazarlık devam edecek. *** Gündemde HÜDA PAR’la AKP arasında yapılan ittifak görüşmeleri var. HÜDA PAR’ın kuruluş ilkeleri, dayandığı temeller, nasıl bir yönetim istediği ortada. Kendisini saklamıyor da... Her şey bir yana milliyetçiliği tümüyle reddeden bir parti. Cumhur İttifakı ile yolunda gittiği söylenen görüşmeler istedikleri gibi sonuçlanırsa HÜDA PAR’dan belli sayıda aday, AKP listelerinden milletvekilliği yarışına katılacak. Böylece varlık nedeni Türk milliyetçiliği olan bir parti ile varlık nedeni bunu yıkmak olan bir parti aynı ittifakta seçime girecek. HÜDA PAR, kadınların mirastan daha az pay alması başta olmak üzere Cumhuriyetin hemen hemen bütün kazanımlarına karşı olan bir parti. Oy oranının binde 3 olduğu dikkate alındığında akla şu soru geliyor: HÜDA PAR’ın köklerini oluşturan Hizbullah, PKK ile mücadele ettiği için Güneydoğu Anadolu illerimiz bir dönem karşılıklı cinayetler bölgesi haline gelmişti. Böyle bir çizgiden başka beklentiler mi var? HDP’ye yönelik kapatma davasında ilginç gelişmeler yaşanıyor. 14 Mart’ta başlaması beklenen sözlü savunma 11 Nisan’a ertelendi. Bu, kesin kararın seçim sonrasına kalacağı anlamına geliyor. HDP’ye Hazine yardımı kararının 7’ye karşı 8 oyla alındığı dikkate alınırsa Anayasa Mahkemesi (AYM) dengelerinin bıçak sırtında olduğu görülüyor. Kaldı ki kapatma kararı üçte ikiyle alınabiliyor. Yani en az 10 üyenin evet demesi gerekiyor. İşte bu noktada bir soru daha: AKP’nin HDP’yi en azından Millet İttifakı’ndan uzak tutma planı bitti mi? Bize göre bitmedi. Seçime birkaç hafta kala muhatabın HDP yönetimi değil de HDP tabanı olduğu bir yeni açılım gündeme gelirse şaşırmamak gerekir. *** Cumhur İttifakı’nın yeni katılımlara yelken açması... Millet İttifakı’na gelebilecek oylara talip yeni adayların çıkması... Önümüzdeki günlerde en çok işleyeceğimiz konuları belirleyen gelişmeler oldu. Erdoğan’ın seçimi sandıkta keklik olarak görmediği attığı adımlardan belli. Masasına konulan anketlerde AKP’nin aldığı oyla kendisinin aldığı oy arasındaki makasın azaldığı dikkat çekiyor. Eskiden 10 puana yaklaşan fark 4-5 puana kadar inmiş. Bunun anlamı şu: Partisi dışında MHP ve öteki kesimlerden gelen oylar azalıyor! Bütün bunlar AKP’yi HÜDA PAR’a kadar getirdi. Önümüzdeki günlerde muhtemelen çok kullanacağımız bir saptama ile noktayı koyalım: Tabandaki hesap tavana uymaz!",https://www.cumhuriyet.com.tr/yazarlar/mustafa-balbay/akp-hudayete-ererken-2061094
Mustafa Balbay,İzmir Kitap Fuarı’nda umut yaprakları,21 Mart 2023 Salı,"Kitap fuarları sonrasında genel gözlemleri paylaşmayı ayrı bir sorumluluk edindik. İstanbul’dan sonra İzmir’de de kent merkezinin dışında kurulan fuara katılımın nasıl olacağı endişelerinin yersiz olduğu bir kez daha görüldü. TÜYAP tarafından düzenlenen 25. İzmir Kitap Fuarı Gaziemir’deki yeni fuar merkezindeydi. Buraya ulaşma güçlüğüne inat, kitapla buluşmak için zaman, emek ve para harcayanların sayısı az değildi. Bir yazar olarak teşekkür borcumuz var. İki günlük okur-yazar buluşmasından sonra önceki akşam dönüş yolunda bir kez daha içimize doğru haykırdık: Bu topraklarda her şey tükenebilir ama umut tükenmez. *** 14 Mayıs’a iki aydan daha az sürenin kalmış olması, adaylık tartışmaları doğal olarak fuarın gündemini de etkilemişti. Son yıllardaki Ankara, İstanbul, İzmir, Adana, Mersin kitap fuarlarında Erdoğan’ın karşısına çıkacak cumhurbaşkanı adayının kim olacağı sorusu öncelikliydi. İzmir Kitap Fuarı’nda Ankara’daki siyasal gündeme paralel olarak bu sorunun aşıldığını ve daha ötesi sorgulanmadığını gördük. Kılıçdaroğlu’nun cumhurbaşkanı adaylığı “tartışması” geride kalmış, kabul görmüş. İçi boş bir özgüvenden çok “14 Mayıs’a kadar işi sıkı tutmak gerek” kaygısıyla karışık bir u-mutluluk vardı. “Bu sefer tamam” cümlesini çok sık duyduk. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Örneğin 2018 seçimlerinde de umut yükseliyordu ama devamı şöyle geliyordu: - Zaten kaybedersek bu ülkeyi terk ederim... -Ülkede kalıp kalmamaya seçimden sonra karar vereceğim. -Kararımı vermiştim, çekip gidecektim... Muharrem İnce’nin kazanma olasılığı beni durdurdu... Bu kez buna benzer sözler daha azdı. Ancak bunun yerini İnce’nin son günlerdeki çıkışlarına yönelik çatallı bakışlar almıştı. İnce’nin kullandığı sloganlardan biri şu: Barışacağız, büyüyeceğiz, bölüşeceğiz... Kim bilir belki de bu 3 B’nin yanına bir 4. B de ekler: Birleşeceğiz! Birleşme ancak iki taraf da aynı duygu içinde olursa olumlu sonuç verir. Aynı şey değil elbette ama Meral Akşener’i masaya dönmeye zorlayan taban, bakalım İnce’ye nasıl bir yön çizecek... Kimi soruları da şöyle birleştirebiliriz: -Biz bu umudun yükseleceğini ve kazanacağımızı düşünüyoruz. Sizce de öyle değil mi sayın Balbay? Düşüncemizi şöyle özetledik: Erdoğan’ın adaylıktan vazgeçmesi bile beni şaşırtmayacak. Ama kaybetmemek için her şeyi yapacakları da kesin. Kılıçdaroğlu’nun kazanmasını iki şey engelleyebilir; seçim sürecinde ciddi bir güvenlik sorununun yaşanması, Millet İttifakı’nın vahim bir hata yapması... Bunun dışında başarının önünde engel yok. *** Fuarda 5-6 kez depremzede ailelerle karşılaştık. Çeşme’de bir otele yerleştirilenler... Akrabalarının yanına gelenler... İş bulma umudunun İzmir’de daha yüksek olduğunu düşünenler... Her biri ayaküstü öyküsünü anlattı. Seçimle ilgili kafaları karışık. Henüz gündemine almamış olanlar çoğunluktaydı. İki ailenin İzmir’den sonraki durağı muhtemel Ankara olacakmış. Birinci neden depreme karşı daha güvenli olması! Onları dinlerken bir kez daha şunu gördük: Türkiye’de en büyük sigorta aile bağları sigortasıdır! Depremzedelerin de kitaba sarıldığını görünce biz de onlara seslendik: Kitap en güçlü yaşam tutamağıdır!",https://www.cumhuriyet.com.tr/yazarlar/mustafa-balbay/izmir-kitap-fuarinda-umut-yapraklari-2063178
Mustafa Balbay,14 Mayıs’a 2. tur gibi bakmak,29 Mart 2023 Çarşamba,"46 gün kaldı... İlk turda yüzde 50’yi geçen olmazsa 28 Mayıs’ta ikinci kez sandığa gidilecek. İki büyük ittifakın da amacı birinci turda işi bitirmek. Ancak Cumhur İttifakı’nda şöyle bir hava görünüyor: Birinci tur yapılmış, kimse yüzde 50’yi geçememiş. Fiilen ikinci tur 14 Mayıs’ta yapılacak Erdoğan-Bahçeli’nin attığı tüm adımlar bu psikolojiye dayalı. İki liderin başlıca ortak bakışı şu: Seçimi kazanmak için her şey geçerli! 20 Mart’taki bir saatlik Erdoğan-Bahçeli görüşmesinde bunun bir kez daha altının çizildiği konuşuluyor. HÜDA PAR, YRP bağlarının bu görüşme sonrası hızlandığı dikkati çekiyor. *** Cumhur İttifakı genişleme kapasitesini daha da ilerletmek, partiler olamasa bile kamuoyu tarafından bilinen isimler bazında vitrin çalışması yapmak için adeta çırpınıyor. Bunun yanında öteden beri dile getirdiğimiz bir gerçek daha var. Erdoğan son yıllarda seçimi kazanmak için önceliği seçeneksiz olmaya, bu mümkün değilse seçeneğini aşağı çekmeye veriyor. Zira topluma verebileceği bir şey kalmayınca geriye, “Ben bozdum ama yine ben düzeltirim, benden başka düzeltecek yok ki” cümlesi kalıyor. Cumhur İttifakı fiilen ikinci tur olarak gördüğü 14 Mayıs’a kadar bu cümleyi güçlendirmek bağlamında yeni adımlar atacak. Yazıyı kaleme alırken bugün saat 17.00’de Kılıçdaroğlu-İnce görüşmesinin gerçekleşeceği haberi geldi. Kritik bir zamanlama. 12 Nisan’da cumhurbaşkanı adayları için seçmen pusulası basılacak. Olası bir çekilme durumunu ona göre hesaplamak gerekli. İçinde İnce’nin de olduğu pusula basıldıktan sonra gündeme gelecek bir çekilmenin istenen sonucu vermesi tartışılır. 4 adaylı bir cumhurbaşkanlığı seçimine gidilmesi halinde ortaya şöyle bir tablonun çıkma olasılığı var: Erdoğan ve Kılıçdaroğlu yüzde 45’er civarında, İnce ve Oğan da kalan yüzde 10’u paylaştı! Bugünden başlayan siyasi tartışmalarda muhalefet 3 adaylı görünüyor. Tansiyon daha da yükselebilir. Bu durum İnce ve Oğan’a oy vereceklerle Kılıçdaroğlu’nun arasındaki buzlaşmayı artırabilir. Böyle bir durumu Cumhur İttifakı’nın oyun kurucuları kaçırmayacaklardır. Bu tabloda iktidardan kaçan oyların tümünün Millet İttifakı’na gitmeyeceği bir iklim oluşmuş görünüyor. *** Bugünkü Kılıçdaroğlu-İnce görüşmesinden çıkacak sonuç değişim isteyen kesimin her şey bir yana moral gücünü çok etkileyecek. Cumhuriyet Ankara Bürosu’nun bulunduğu Abidin Daver Sokak, Atakule’nin hemen ötesinde. Önceki gün Abidin Daver’den Atakule’nin yanındaki Botanik Parkı’na yürürken üç kez durakladım. Her üçünde de yurttaşların tepkisi birbirine çok yakındı. Büyük bir özgüvenle, “Bu iş bitti, tamam. Bu sefer tamam. 14 değil 15 Mayıs’ı bekliyoruz” diyorlardı. Sözün sonunu şöyle getiriyorlardı: “Bir yandan da korkuyoruz. Ya bir şey olursa... Bunlar gitmeyecek gibi duruyor...” Bu durum değişimin başını çekenlerin toplumun tüm kesimlerine henüz tam güven vermediğini gösteriyor. Cumhur İttifakı fiilen ikinci turmuş gibi her şeyi zorlayarak ilerliyor. Millet İttifakı kendisinden emin iktidara yürüyor. Kılıçdaroğlu-İnce görüşmesinin, değişim diyenleri aynı hedefe yöneltmesini ve moral gücü yükseltmesini diliyoruz.",https://www.cumhuriyet.com.tr/yazarlar/mustafa-balbay/14-mayisa-2-tur-gibi-bakmak-2065885
Mustafa Balbay,Deprem gölgesinde seçim,11 Mart 2023 Cumartesi,"Erdoğan’ın daha önce ilan ettiği “14 Mayıs’ta seçim” kararını deprem de değiştirmedi. 14 Mayıs Pazar günü cumhurbaşkanlığı ve milletvekilliği seçimleri yapılacak. Önümüzdeki günlerde yeni cumhurbaşkanı adayları çıkar mı, henüz net değil. Şu aşamada Millet İttifakı’nın adayı Kılıçdaroğlu, Cumhur İttifakı’nın adayı Erdoğan. Seçim bu iki eksende geçecek. Millet İttifakı sancılı da olsa önemli ölçüde iç düzenini kurdu. Oy tabanı bir yana, toplumsal tabanı hayli geniş, yerel yönetim uzantıları da olan bir yelpaze oluşturdu. Kılıçdaroğlu fiilen kampanyayı da başlattı. Şimdi Millet İttifakı’nı milletvekili listesindeki sıralama çalışması bekliyor. Listeye giremeyene söylenecek söz belli: - Seni iktidarımızda icracı bir yerde değerlendireceğiz! Bunu kabul etmeyene yanıt da belli: - Yoksa iktidara geleceğimize inanmıyor musun? *** Cumhur İttifakı’nda ise Millet İttifakı’na koşut yeni hazırlıklar söz konusu. Her ne kadar 6’lı masaya “birbirine benzemezler”, “yamalı bohça” gibi yakıştırmalar yapsalar da burada bir enerji oluşturulduğunu görüyorlar. Buna karşı bir arayış içinde oldukları dikkati çekiyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yakın gelecekte Cumhur İttifakı’na 4-5 yeni parti katılırsa şaşırmamak gerekir. Son 3 yılda 47 parti kuruldu. Bunların bir bölümü sadece iktidar endeksli, gerekirse devreye sokulacak partiler. Öncelikle Yeniden Refah ve Hüdapar’ın evet demeye hazır olduğu, benzer özelliklerde, farklı zeminlerde 2 partinin daha bunu izleyeceği konuşuluyor. Bu arayışlar mevcut yapıda Cumhur’un kazanma zorluğundan kaynaklanıyor. Yeri gelmişken vurgulayalım, partilerin tavanlarındaki anlaşmanın aynen tabana yansıyacağını söylemek mümkün değil. Kamuoyu araştırmaları örneğin, HDP ve İYİ Parti tabanında tavan ne derse desin dörtte üç oranında “değişim” isteminin baskın olduğunu gösteriyor. Bu anlamda “Tepedeki hesap tabana uymaz” demek mümkün. Sandık güvenliği bu seçimin de konularından biri olacak. YSK, parmak boyasının yeniden getirilmesi için yapılan başvuruya olumsuz yanıt verdi. Bu sorun iki ucu isli değnek. Sandığa giren oyun aynen çıkmayacağını söylemek güvensizlik. Pek çok seçmen, “Oyum zaten sayılmayacak” kaygısıyla sandığa gitmeyebilir. Böyle bir sorunu görmezden gelmek de olamaz. Sağlıklı yol, iyi önlem almak. *** Seçim, depremin gölgesinde yapılacak. Erdoğan, kampanyayı müziksiz yapmaktan milletvekili başvuru bedelini AFAD’a bağış olarak almaya kadar depremi olabildiğince lehine kullanmaya çalışacağını ilk günden gösterdi. Deprem konutlarının temelini apar topar atıp “Biz başlattık, biz bitirelim” kampanyası da geliyor. Ancak bütün bunlar 20 yıllık yıkımı tümüyle silemez. Muhalefetin bu yıkım gerçeğini iyi anlatıp sağlıklı bir değişim güvencesi vermesi halinde toplum buna yanıt vermeye hazır. Sonuç olarak her şey tamam görünüyor; Türkiye’de çok partili parlamenter yapıyı başlatan 14 Mayıs 1950 seçimlerinin yıldönümünde sandık var. YSK Başkanı Ahmet Yener de hazırlıkların başladığını resmen açıkladı. Ne var ki son anda “Koşullar tam oluşmadı” gerekçesiyle erteleme çıkarsa da şaşırmamak gerekir. Başlıca dileğimiz hukuk zemininde, milli iradeyi tam yansıtan güvenli bir seçimin yapılması...",https://www.cumhuriyet.com.tr/yazarlar/mustafa-balbay/deprem-golgesinde-secim-2059830
Mustafa Balbay,Halk ahlanıyor Saray şahlanıyor!,01 Nisan 2023 Cumartesi,"17 Ocak 2021 günü bu köşenin başlığı şöyleydi: Ş-ahlanış! Erdoğan’ın yine bir şahlanma dönemi gelmiş, üstüne basa basa “Şahlanışa geçiyoruz” demişti. Neden 2021’de şahlanışa geçildiğini de şöyle açıklamıştı: “18 yıllık hazırlık dönemi bitti!” Demek ki 18 yıldan sonra 2 yıl daha hazırlandılar ve yeniden şahlanışa geçmeye karar verdiler. Erdoğan partisinin 29 Mart’taki son grup toplantısında seslendi: “Türkiye için şimdi diyerek yeni bir dönemi başlatıyoruz. Bu dönemin adı şahlanış dönemidir.” Erdoğan farklı zamanlarda da ara ara şahlanmıştı. 14 Mayıs seçimlerine doğru yine yeniden bir şahlanış yapmaya karar vermiş. *** Saray açısından bakınca şahlanma hevesi hiç de fena bir hedef değil. Bunca yıllık refahı korumak, mümkünse artırmak, faturayı da halka kesmek ne güzel olur. Saray ve çevresindeki yüksek bürokrasi, yüksek siyaset ve yüksek ihale ekibinden oluşan oligarşi bu dengenin bozulmasını istemiyor. Bu aşamadan sonra Erdoğan istese de onlar istemez! İktidar çok zenginlerle çok fakirleri kendisine bağlayan bir yapı oluşturdu. Zenginleri daha da zengin edip paranın sahibi değil, esiri haline getirdi. Şimdi onların önemli bir bölümünü iktidarla paylaştıkları ihale sisteminin sürmesini istemek zorunda. Çok fakirlerde de şöyle bir korku inşa edildi: Ya daha fakir olursak! Onlar da ekmeğin esiri haline getirildi. Çok zenginler paranın esiri... Çok fakirler ekmeğin esiri... Tek ortak noktaları iktidarın esiri haline gelmeleri... Aslında iyice ezilmiş orta sınıfın yanında bu iki uç da değişim istiyor. Bu gerçeği gören ancak kabul etmeyen iktidar 14 Mayıs’a doğru tam bir seçim ekonomisi uyguluyor. Son anda, sandık kapıya dayanınca gelen her çözüm gibi çözüm yerine düğüm ürettiler. En sıcak örnek EYT’liler. İki aydır bütün EYT’lilere umut verdiler. Yasayı çıkarırken tırpan üstüne tırpan attılar. Şimdi çözüm bekleyen 2 kesim daha meydana getirdiler: Emeklikte prime takılanlar (EPT) ve emekliliği kıl payı kaçıranlar (EKK)... Elektrik ve doğalgaz indirimi de yine seçim sayacına bağlandı. Süre 50 günün altına inince yüzde 15-25 indirim geldi. Yıllarca zammı bindir bindir, seçim yaklaşınca indir! Hep dağıtım şirketlerine çalıştılar. Şimdi kârdan biraz kısacak bir indirime gittiler. *** Şahlanışa gelirsek... Nereye doğru şahlanacaklar? İktidarlarının ilk yıllarında bir AB hedefi vardı. Her şeyin kılıfı oydu. Eldiven ve merdiven olarak kullandılar. Şimdi merkezi Paris’te olan Uluslararası Tahkim Mahkemesi, Türkiye’nin yıllarca Kuzey Irak’tan kaçak petrol ticareti yaptığını saptayıp 1.4 milyar dolar ceza kesti. Batıda şahlanacak yer kalmadı. Kuzey kendi derdiyle meşgul. O da güneyde Suriye’de benim dediklerimi yaparsan iyi olur diyor. Memleketin içi enkaz yeri, sel yeri, yangın yeri... Şahlanacak ne yer kaldı ne yön! Dün İYİ Parti İstanbul İl Başkanlığı’na sıkılan 2 kurşunun kötü şeylerin habercisi olmamasını dileyelim. Genel görünüm ortada: Halk ahlanışta... Saray şahlanışta! Değişim geliyor, değişime kurşun işlemez!",https://www.cumhuriyet.com.tr/yazarlar/mustafa-balbay/halk-ahlaniyor-saray-sahlaniyor-2066931
Mustafa Balbay,Depremden kurtulan selden ölüyorsa,16 Mart 2023 Perşembe,"Depremde evleri yıkılan yurttaşlar için kurulan çadırları sel basıyorsa, insanlar ölüyorsa, bir kez daha haykırmak geliyor içimizden: Hâlâ çadır devleti bile olamadık mı? Çadır yeri seçemeyen, yeni yerleşim yerlerini nasıl seçecek? Yaşamın her alanında “Bu düzen böyle gidemez” dedirten sorunlar var. Bütün bunların üstüne iktidar, “Sadece hükümet değil, devlet de benim” diyerek toplumda durumu kabullenme algısı yaratmaya çalışıyor. Tolstoy, Savaş ve Barış romanında şöyle der: “Biz Ruslar, Fransa’yla girdiğimiz savaşı kaybettik. Çünkü kendimize kaybettiğimizi söyledik...” Yaşamın her alanına uyarlanabilecek bir söz. İnsan, “Yenildim” dediği an kaybeder. İktidar da toplumda değişim isteyen kesimlerin “Başaramayacağız” demesi için akla gelen-gelmeyen her şeyi yapıyor. *** Değişim istemek bugün Türkiye’nin karşı karşıya kaldığı tabloda demokrasi istemekle eşdeğer bir özlem haline geldi. Böyle gidemez... Alışmak, insanın en iyi ve kötü huylarından. Kendisini bütün koşullara alıştırıyor. O yüzden kutuplardan çöllere kadar bütün iklimlerde yaşamaya alışıyor. Bu iyi... Aynı zamanda vicdanın reddedeceği her türlü olumsuzluğa da ilk itirazlardan sonra sonuç alamazsa, alışıyor. Bu kötü... Ne olursa olsun Türkiye depremden kurtulan insanların selden öldüğü bir ülke olarak anılmayı hak etmiyor. Bunu “normalleştirmeye” çalışanları reddediyoruz. Krizin, çöküntünün üzeri örtülemez bir hale gelmesi karşısında, “Biz bozduk, yine biz yaparız” diyecek kadar milleti seçeneksiz yerine koymaya kalkanları reddediyoruz. Türkiye’nin demokrasi birikimi her şeye karşın bu tür dayatmaları tarihin çöplüğüne atacak düzeydedir. Siyasi tarihimiz kendisini vazgeçilmez, değiştirilemez diye tanımlayan arşivlenmiş hareketlerle doludur. Yeniden böyle bir aymazlığın içine girenleri reddediyoruz. Devlet kurumlarını ele geçirdikten sonra şimdi de bu kurumların başındakileri milletvekili yaparak “Devlet biziz” algısı yaratmaya çalışıyorlar. Yola “Milleti yaşat ki devlet yaşasın” diye çıkıp “Beni seç ki devlet başına yıkılmasın” diye devam etme zihniyetini reddediyoruz. “Okullar olmasa eğitimi ne güzel idare ederdim” çizgisinden “Öğrenciler olmasa eğitimdeki başarı düzeyini ne kadar çabuk yükseltirdim” çizgisine geldik. Yüz binlerce üniversite öğrencisini bir gecede yurtlardan atıp kampusları ıssız bırakanları reddediyoruz. *** Yeniden altını çizelim... Demokrasiyi istemenin başlıca yolu değişim istemekten geçiyor. Bu düzensizlik, bu sistemsizlik değişmeli ki demokrasinin kurumları ve kuralları oluşsun. 14 Mayıs seçimlerine giderken başlıca rehber bu olmalı: Değişim. İktidar toplumdaki bu özleme şu karşılığı vermek için çırpınıyor: - Tamam, ben hariç her şeyi değiştirelim! Oysa ilk değişmesi gereken bütün bu olumsuzların önünü açan iktidar. Değişim rüzgârını ancak şu durdurabilir: Yönünü değişime çevirmiş hareketlerin okları birbirine çevirmesi! Noktayı Sezar’la koyalım... Sezar, büyük bir sefere çıkacağı zaman tüm kurmaylarını senatoda toplar, seslenirmiş: - Bir düşüncesi, eleştirisi olan varsa şimdi söylesin. Bu toplantıdan sonra herkes zafere kadar sussun! Sezar’ın bu sözüne bir ek yapalım: Değişim isteyen herkes zafere kadar koşsun!",https://www.cumhuriyet.com.tr/yazarlar/mustafa-balbay/depremden-kurtulan-selden-oluyorsa-2061416
Mustafa Balbay,Enkazımızdan doğacağız,18 Mart 2023 Cumartesi,"Deprem ve sel görünür kıldı... Aslında sadece bina kalitesinde ve kent inşasında değil, pek çok alanda büyük felaketleri yaşıyoruz. Pek çok değerimiz enkaz altında. Her şeyi vasatta eşitlediler. Toplumu yoksulluk tabanında birleştirip yardıma muhtaç hale getirmeyi, hizmet başarısı olarak ilan ettiler. Yolsuzluğu ahlak dışı bir davranış olmaktan çıkarıp, ihaleden alınan payı büyütmek olarak normalleştirdiler. Yasaklar sözcüğünün “k” harfini kaldırıp, her türlü yasağı yasal hale soktular. Cumhuriyetin neredeyse bütün ekonomik kazanımlarını özelleştirme adı altında bitirdiler. Cumhuriyet devrimlerinin içini boşaltıp ortadan kaldırma hedefinden hiç vazgeçmediler. Üniversiteleri, dünya bilim ailesinin dibine doğru indirip kadro deposu haline getirdiler. En sonunda kadına şiddeti olağanlaştırmayı önerecek kadar yozlaştılar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yaşamın her alanında enkazı, felaketi yaşıyoruz. Depremle ve selle bir kısmı görünür hale geldi, o kadar! *** 12 Eylül 1980 darbesinden sonra 1983 seçimlerinin üzerinden 40 yıl geçti. Yarısı AKP iktidarı döneminde geçen 40 yılda bu topluma neler dayatmaya kalkmadılar ki... Türk-İslam sentezini tek çıkış yolu olarak işleyip, anlatıcılarını yetiştirmeye çalıştılar, tutmadı. İkinci Cumhuriyet deyip kuruluş kökenlerini başkalaştırmaya çalıştılar, tutmadı. “Hocaefendi”, “hizmet hareketi”, “Gülen movement” adı altında küresel kuşatmaya giriştiler, tutmadı. “Ilımlı İslam”, “Müslüman demokrat” adı altında, dini siyaset sarmalına sokmaya çalıştılar, tutmadı. Bu sarmaldan iktidara gelenler başkalaştı... Geldik, şahsımrasiye! Şahsım rejimi de her alanda yarattığı enkazla 14 Mayıs 2023’te iktidarını sürdürmenin yollarını arıyor. Yukarıda özetlediğimiz sürecin sadece iç boyutları olmadığı dikkate alındığında önümüzdeki seçimlerde Cumhuriyetçilerin çok işi var! Seçime 57 gün kaldı... Bu zaman diliminde, toplumu “en kaz” yerine koyup bu enkazı unutturacak hamleler beklemek gerekir. Bu zaman diliminde, seçmene “Benden başka ülkeyi yönetme gücüne sahip kimse yok ki” duygusu verecek algı dayatmaları beklemek gerekir. *** Madalyonun öteki yüzü de var... Son 40 yılda, Cumhuriyetin kuruluş değerlerine “alternatif” olarak üretilen her şeyi reddeden bir toplum var. Son 40 yılda, çevremizdeki cephesi belirsiz bütün iç savaş kaoslarına inat, etnik kökene dayandırılmak istenen teröre karşın bütünlüğünü bozmamış bir toplum var. Son 40 yılda, tüm küresel dayatmalara karşın, Cumhuriyetin ekonomik kazanımlarını unutmayan bir toplum var. Son 20 yılda, 23 Nisan’ları, 19 Mayıs’ları unutturmak için her şey yapılsa da ulusal bayramlarını “şahsımrasiye” inat daha büyük heyecanla kutlama bilincinde bir toplum var. Son 20 yılda, Anıtkabir’i yanıtkabir ilan eden, burayı en çok yüreğin attığı yer yapan bir toplum var. İşte bu toplumla yeniden başlayacağız. Yakın geçmişteki Cumhuriyet mitinglerinden Gezi’ye büyük toplumsal buluşmalarda halk, neyi özlediğini haykırdı ama önüne bir hedef koymadı. 14 Mayıs, bu haykırışların gelecek hedefine dönüştüğü gündür. 14 Mayıs, toplumun sadece ne istediğini söylediği değil, tayin ettiği gündür. 14 Mayıs demokrasinin sandık sandık tabana yayıldığı gündür. Yok öyle kahretmek... Enkazımızdan doğacağız...",https://www.cumhuriyet.com.tr/yazarlar/mustafa-balbay/enkazimizdan-dogacagiz-2062220
Mustafa Balbay,'Bu sefer tamam',08 Mart 2023 Çarşamba,"CHP Genel Merkezi’nin önü önceki akşam tarihi günlerinden birini yaşadı. Anadolu’nun dört bir yanından gelen partililer ne zaman biteceğini bilmedikleri 6’lı masa toplantısından sonra Kılıçdaroğlu’nun burada yapacağı konuşmayı bekliyordu. Genel merkezin sadece önü değil, etrafı da doluydu. Giriş katında da hemen her yaştan partilinin hatıra fotoğrafı çektirmek için sıraya girdiği kürsüler ve fonlar vardı. Gençlik kollarının heyecanı dikkat çekiciydi ama “ak saçlı gençler” de geçmiş önemli seçim tarihlerinden örnekler vererek bugüne geliyordu. Karşılaştıklarımız geldikleri illeri söyleyerek selamladı. 30’dan fazla il-ilçe adı belleğimizde kaldı... CHP Geyve İlçe Başkanı Gürkan Kar hemen yanındaki kişiyi tanıştırdı: - DEVA Partisi Geyve İlçe Başkanı Murat Demir.. Sadece CHP’lilerin değil masanın etrafındaki diğer partilerin yöneticileri de selamladıklarımız arasındaydı... Kılıçdaroğlu’nun cumhurbaşkanı adaylığının ardından gerek genel merkez önündeki gece konuşması gerekse dünkü grup konuşması seçim sürecinin Millet İttifakı açısından da “adaylı” olarak başladığı anlamına geliyor. Kemal Bey’in 13 yıllık genel başkanlığını ve gelecek hedeflerini önümüzdeki yazılarda irdeleyeceğiz. Sıcak durumlara değinmek gerekirse son krizin yönetimi ve çözümünde sergilediği tutum sonuç olarak bir liderlik başarısıdır. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu aşamadan sonra izleyeceği yolu, elinde tutacağı yetkileri ana hatlarıyla kamuoyu ile paylaştı. Ankara’da genel olarak şu kanı hâkim: - Kemal Bey, mevcut sistemdeki yetkileri adım adım devreder ve yeniden düzenlenmiş bir parlamenter sisteme geçilir! Masanın öteki 5 liderinin de cumhurbaşkanı yardımcısı olması sürecin bir kadro hareketi olarak devam edeceğini gösteriyor. Belki de kadroya yeni katılımlar olur. Bu konudaki kulis bilgileri önümüzdeki günlerde daha açık konuşulacaktır. İmamoğlu ve Yavaş’ın da son krizle beraber CHP Genel Merkezi’ne daha da yakınlaştığı söylenebilir. İmamoğlu’nun CHP tabanı ile ilişkileri için “limoni” diyenler vardı ama artık “limonata” demek daha uygun... Kemal Bey dün parti grubuna veda etti. Cumhurbaşkanı adayı olarak ilk ve son konuşmasını yapmış oldu. Şimdi daha zorlu bir dönem başlıyor. Bütün dileğimiz her şeyin hukuksal zeminde toplumsal meşruiyetle devam etmesi. Ortamın gerilebileceğine ilişkin kimi belirtileri bastıracak başlıca güç toplumun bu tür korkulara prim vermemesidir. Millet İttifakı’nın sağlayacağı güven ve umut ölçüsünde korku ve endişe de azalacaktır. Bu anlamda başlangıç krizli ama güçlendirici oldu. 6’lı masanın darbelere dayanıklı, sallantılara şerbetli hale geldiği söylenebilir. 6’lı masanın ilk birkaç toplantısından sonra şu görüş hâkim olmuştu: Bu masadan kalkan siyasetten de kalkar! Bunu da test ederek görmüş olduk! CHP Genel Merkezi önündeki görünümle noktayı koymak gerekirse... Umutlu bir başlangıç havası vardı. En çok duyduğumuz söz şuydu: - Bu sefer tamam...",https://www.cumhuriyet.com.tr/yazarlar/mustafa-balbay/bu-sefer-tamam-2058748
Mustafa Balbay,Can Atalay’ın hapiste 47. yaşı!,28 Mart 2023 Salı,"Hafta sonu gazetede Gezi tutuklusu, Soma maden cinayetinden Aladağ öğrenci yurdu yangınına kadar bütün hak arayanların savunucusu avukat Can Atalay’ın 47. yaşına ilişkin haberi okurken aklıma 3-4 yazı konusu birden geldi. Hapiste özel günlerin ayrı bir hüznü vardır. Doğum günleri bunların başında gelir. Bütün ömür gözünüzün önüne gelir, gitmez. Dışarıda aileniz, dostlarınız yalnız olmadığınızı hissettirdiğinde ıssız bir kalabalık kaplar hücrenizi. Yaşam daha anlamlı hale gelir. Asıl olan yaşamın uzunluğu kısalığı değil, içini doldurmak, anlamlı kılmaktır. Etrafınızı kaplayan beton, demir eriyip gider ruhunuzda. Dostlara dokunamama hüznü içinizi yanardağ gibi doldurur, gökyüzü bahçesine doğru sessizce haykırırsınız: -Sizi yola baktırdım ama yere baktırmadım... Elbet bir gün buluşacağız! *** Can Atalay’ın şahsında bütün haksız yere tutuklu olanlar için geçerlidir yukarıda paylaştığımız. Silivri Cezaevi’nin adı Marmara olarak değişti. Yayın organları çoğunlukla şöyle yazıyor: Silivri’deki Marmara Cezaevi! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mademki belediye başkanının girişimleriyle böyle bir değişikliğe gidildi, şöyle denseydi: Silivri’deki Türkiye Cezaevi! Tüm ülkenin, hak arayanlar, boyun eğmeyenler için cezaevine döndüğü böylece daha kestirmeden anlatılmış olur. Bizim yazılara da sık sık saldırma görevi verilen trollerin yazdığı mesajlardan biri şudur: -Silivri’yi mi özledin? Elbette özlemedik ama unutmadık da! Hukukun bir iktidar silahı gibi kullanılmasının başlıca anlatıcısı olan Silivri elbet bir gün bunları gözler önüne seren bir müze haline gelecek! Can Atalay’ı Adana’nın Aladağ ilçesindeki kaçak öğrenci yurdunda meydana gelen yangın davasında tanımıştım. 2017 yılıydı. Yangında yaşamını yitiren 11 çocuğun ailelerine olayın üstüne gitmemeleri için baskı yapılıyordu. Başta vurguladığımız gibi bütün hak arayanların militanca savunucusu Can Atalay, arkadaşlarıyla birlikte evlat acısı çekenlere yalnız olmadıklarını gösterdi. Biz de o dönem TBMM’de kurulan Aladağ yangınını araştırma komisyonu üyesi olarak duruşmayı izledik. Can Atalay hukuku, insan onurunu arkasına almış, Toroslar gibi heybetli bir duruşla hukuksuzluğun üstüne yürüyordu. Aynı şeyi Türkiye’ye mal olmuş bütün davalarda yaptı. Haksızlık, hukuksuzluk ne kadar egemenmiş gibi görünse de buna karşı duranların daha güçlü olduğunu anlatan bir bayrak gibiydi. Asıl “suçu” da bunlardı zaten. Tıpkı Gezi davasının öteki tutuklu sanıkları gibi. Diktatörlüğün en gerçekçi tariflerinden biri şudur: Diktatörlük bir kişinin milyonlarca kişiye hükmetmesi değildir, milyonlarca insanın bir kişinin zulmünü kabul etmesidir. Can Atalay kabul etmediğini hukukla haykıranlardan. Bütün dileğimiz Can Atalay’ın 48. yaşını hak ve hukuku özgürce savunduğu bir mahkemenin önünde duruşmaya ara verildiği bir sırada kutlaması! *** Seçimlere 47 gün kaldı... 2023 seçimlerine pek çok anlamlar yükleniyor. Bunların başında şu geliyor: Türkiye bir hukuk devleti olarak mı yoluna devam edecek yoksa “şahsımrasi” anlayışının daha çok derinleşeceği bir kararname devleti olarak mı? Hukuk rafa kalktığında demokrasinin toprağını ortadan kaldırmış oluyorsunuz. İktidara boyun eğmeyen herkesin bir şekilde susturulmaya çalışıldığı bu yapı bir seçim daha devam ederse yeni Can Atalay’ların ortaya çıkması da zorlaşır. Her alanda özgürlük için güçlü bir değişim şart!",https://www.cumhuriyet.com.tr/yazarlar/mustafa-balbay/can-atalayin-hapiste-47-yasi-2065498
Mustafa Balbay,Saray’da hesaplar altüst,23 Mart 2023 Perşembe,"Seçime 52 gün kala Saray’daki hesapların siyaset dengelerine uymadığı bir süreç yaşıyoruz. Cumhur İttifakı’nın genişleme anlamında tuttuğu her yeni dal kuruyor. Siyasette de geçerli olan bir söz vardır: Bir kişinin en zayıf anı, kendisine en çok güvendiği andır! Yeniden Refah Partisi (YRP) ile AKP arasında başlatılan diyaloğun olumlu sonuçlanacağından o kadar emindiler ki hemen her aşamasını kamuoyu ile paylaştılar. İlk temas duyurulduğunda doğrusu biz de şöyle düşünmüştük: Demek ki kapalı kapılar ardında işi pişirdiler. Kamuoyuna servis etme aşamasına getirdiler. Kısa sürede anlaşıldı ki öyle değilmiş. YRP, iktidarın yaptığı teklifi kabul etmediğini, seçime kendi kimliği ile gireceğini duyurdu. *** Erdoğan-Bahçeli görüşmesi YRP’nin kararını açıklamasından sonraya denk geliyor. Kulislerdeki havaya göre, Saray’ın beklemediği bu ret sonrası yeni bir değerlendirme yapıldı. Erdoğan’a iletilen tahminlere göre YRP’nin ret kararı oyları yüzde 2 etkiledi. Eğer bu ittifak olsaydı, “Erbakan’ın asıl devamı bizde. Ötekiler yoldan çıktı” propagandası yapacaklardı. Böylece hem Millet İttifakı’na bir gol atmış hem kendi saflarını güçlendirmiş olacaklardı. Şimdi tam tersi bir durum söz konusu. Hür Dava Partisi’nin (HÜDA PAR) de AKP’ye tümüyle hayır diyeceği konuşuluyor. 2018 seçimlerinde herhangi bir karşılık beklemeksizin AKP’yi destekleme kararı alan HÜDA PAR’la bu kez resmen ittifak görüşmesi yapılmıştı. Bunun da YRP gibi özensiz bir özgüvenle hazırlandığı anlaşılıyor. HDP’nin de içinde bulunduğu Emek ve Özgürlük İttifakı, seçimlerde cumhurbaşkanı adayı çıkarmama kararını dün açıkladı. Kamuoyundaki genel algı gibi Saray da bunun Kılıçdaroğlu’na destek şeklinde devam edeceğini düşünüyor. Sızan bilgilere göre HDP’nin bu gidişini engellemek için İmralı’nın devreye girmesi bile konuşulmuş. Ancak olumlu sonuç vermeyeceği görüşü hâkim olmuş. Bütün bunlardan sonra geriye şu kalmış görünüyor: Birkaç hafta sonra geçmişteki açılım gibi ezber bozan bir harekette bulunmak! Ancak bunun da inandırıcı olması, seçmeni etkilemesi çok zor. *** Mehmet Şimşek’in Saray’la görüşmeden sonra AKP saflarında yeniden boy göstereceği beklentisi de boş çıktı. Şimşek, kendisi için hazırlanan kürsüye sırtını dönüp Saray’ın arka kapısından çıktı. Durumu izah etmek Ömer Çelik’e düştü. “Şimşek aktif siyaseti düşünmüyor” dedi. Başta vurguladığımız gibi burada da zaafa açık bir özgüven ortaya çıktı. Oysa Şimşek’le daha önce özel görüşüp yanıtı alınabilirdi. Kamuoyunun ruhu duymazdı. Saray, en çok şuna önem veriyor: -Sakın ola ki iktidardan gidebileceğimiz havası yeşermesin. Özellikle yargıda ve bürokraside en ufak bir şüphe olmamalı. Aksi halde istediğimiz adımları atamayız. Seçim sürecinde buna daha fazla önem verecekleri aşikâr. Ne var ki yukarıda sıraladığımız örneklerde olduğu gibi büyük bir özgüvenle atılan adımlar ters tepebiliyor. Tablo şu sözü anımsatıyor: Kişinin ters gitmeyegörsün işi, muhallebi yerken kırılır dişi! Saray elbet buna çare arayacaktır. Ancak... Ne kadar büyük olursanız olun, milletten büyük olamazsınız!",https://www.cumhuriyet.com.tr/yazarlar/mustafa-balbay/sarayda-hesaplar-altust-2063918
Mustafa Balbay,Ülkenin kalbi parlamentoda atmalı!,22 Mart 2023 Çarşamba,"CHP Genel Başkanı Kemal Kılıçdaroğlu’nun 13. cumhurbaşkanı adayı sıfatıyla HDP ile Meclis’te yaptığı görüşme yeniden HDP merkezli tartışmaları gündeme getirdi 21 Ekim 1999’da alçakça bir saldırı sonucu aramızdan koparılan, Atatürkçü, siyasetçi, akademisyen kimliğinin yanı sıra en kapsamlı siyaset bilimi kitaplarından birini yazan Prof. Dr. Ahmet Taner Kışlalı şu değerlendirmeyi yapardı: Bir ülkenin gerçekten birlik ve beraberlik içinde olabilmesi için siyasetin merkezindeki anlayışa en uzak kesimler bile o ülke parlamentosundan beklenti içinde olabilmeli. Sonra şu notu da düşerdi: Ülke bütünlüğü sadece toprak bütünlüğünden ibaret değildir! İnsanlar farklı düşünebilmeli, bu düşüncelerini ifade edebilmeli, bunu sağlayacak ortak paydalar da olmalı! *** Kılıçdaroğlu, HDP Eş Başkanları Buldan ve Sancar’la görüştükten sonra şöyle dedi: “Kürt sorunu dahil bütün sorunların çözüm yeri Meclis’tir. 13. cumhurbaşkanı adayı olarak milletime söz veriyorum, kavgayı bitireceğim...” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sorunun temeli de bu zaten. Meclis ne yazık ki sadece yasa yapma değil, denetleme, ülke sorunlarına çözüm arama zeminini de büyük ölçüde yitirdi. Düşünün, seçime bir kişinin kamuoyu önünde attığı imza ile gidiyoruz! Cumhur İttifakı’nın iki ayağı da uzun süre Millet İttifakı’na saldırı zemini olarak HDP’yi gördü. Masanın gizli ortağı dediler, masanın altında teröristler var dediler. Bunları derken başörtüsü için anayasa değişikliği arayışında HDP’nin kapısını çalmayı ihmal etmediler. Kılıçdaroğlu gelecek saldırıları göğüsleyecek bir söylemle ziyareti gerçekleştirdi: Adres Meclis’tir! Kurtuluş Savaşı’nı yönetmiş, emperyalizmin maşaları Polatlı önlerindeyken bile ülke sorunlarını görüşüp yasa çıkarmış Meclis, hukuk temelinde, Cumhuriyetin kuruluş ilkeleri temelinde bütün sorunları konuşup çözüme bağlayacak güce ve iradeye sahiptir. Sahip olmalıdır. HDP’ye yönelik kapatma davasının da tamamen iktidarın ayakta kalma hesaplarına dayalı açıldığını ve yürütüldüğünü anımsatmakta fayda var. Dava MHP kongresinden bir gün önce 17 Mart 2021’de açıldı. Seçimlerin 14 Mayıs’ta yapılacağına dair söylemler gündemdeyken Anayasa Mahkemesi (AYM), 5 Ocak 2023’te 7’ye karşı 8 oyla HDP’nin hesaplarına bloke koydu. Bu karardan 2 ay sonra 9 Mart 2023’te her nasılsa yine 7’ye karşı 8 oyla blokenin kaldırılmasına hükmetti. Elbette hiç ihtimal vermiyoruz, elbette böyle şey olmaz, mantığı da yok ama insanın şu Ankara söylentisine inanası geliyor: AYM’de 8 üye tam uyum içinde karar verir! *** CHP-HDP görüşmesinin geçen hafta yapılması gündeme gelmişti. Ancak pazartesi günü gerçekleşti. Pazar günü İzmir Kitap Fuarı’nda Ağrılı bir okur standa geldi. Kapkara, beklenti dolu bakışlarıyla hesap sorar gibi seslendi: -Ne çıkacak o görüşmeden? Bizi tatmin edecek bir şey söyleyin. Şöyle dedim: “İki şey söyleyeceğim... Birincisi, eğer Meclis herkesin çözüm yeri olarak gördüğü bir merkez kabul edilirse, çözüm başlamış demektir. İkincisi Türkiye’de 20 milyon aile var. Bunların 1.5 milyonunda eşler farklı etnik kökenlerden. Düğünleri yapanlar, düğümleri çözerler...”",https://www.cumhuriyet.com.tr/yazarlar/mustafa-balbay/ulkenin-kalbi-parlamentoda-atmali-2063564
Mustafa Balbay,Âşık Veysel: Ruh güneşi!,25 Mart 2023 Cumartesi,"Birleşmiş Milletler Eğitim, Bilim ve Kültür Örgütü (UNESCO) ölümünün, ölümsüzlüğe yürüyüşünün 50. yılında 2023’ü Âşık Veysel yılı ilan etti. Cumhurbaşkanlığı da bir genelgeyle buna katıldı. Yunus Emre’nin son temsilcisi Âşık Veysel, dünyayı bin bir renkle gören, bütün canlıları konuşturan, aşkı en iyi tarif eden, bilimi ve aklı sözcüklere döken, dert çekmeyi ruhsal zenginlik bilen büyük bir Anadolu ozanıdır. Nasıl dünyayı koruyan, dünyadaki yaşamı ayakta tutan bir ozon tabakası varsa, Anadolu’nun üzerinde de insanı pes etmez kılan, hep yaşama bağlayan bir ozan tabakası vardır. Bu tabakanın en güçlü halkası Âşık Veysel’dir. O bir ruh güneşi. *** 7 yaşında çiçek hastalığı nedeniyle gözlerine perde inen büyük ozan, eline sazı diline sözü alıp insanların gözlerindeki bütün perdeleri indirdi. Çiçek hastalığına inat bütün çiçekleri sevdi, onlara şiirler yazdı. Görmek için gözden önce gönül gerektiğini, Türkçenin bütün duyguları anlatmaya yettiğini, yaşamın sermayesinin aşk olduğunu ölümsüz şiirlerle anlatıp durdu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ahmet Kutsi Tecer, Sivas Milli Eğitim Müdürü ve Sivas Halkevi sorumlusu iken düzenlediği ozanlar bayramında tanıdığı Âşık Veysel’i hiç bırakmadı. Veysel de ondan hep, “Dilimin bağını o çözdü” diye söz etti. Aynı zamanda bir Cumhuriyet şairi olduğunu hiç unutmadı. Köy Enstitülerinin okuma yazma bilmeyen öğretmeniydi. Saz öğreticiliği ona Anadolu’nun her yöresinden insanlar kazandırdı. Yaşar Kemal, Ruhi Su, Ümit Yaşar Oğuzcan’la dostluklar kuracak kadar şehir insanı, Konya’da ozanlar bayramı düzenleyecek kadar Anadolu insanıydı. “Kâğıda geçti mi, şiirimin peşini bırakırım” diyecek kadar paylaşımcıydı... “Lafı pişirmeden ağzımdan çıkarmam” diyecek kadar felsefiydi... Menderes Vatan Cephesi’ni kurunca “Vatan milletindir, kim kovar kimi” diyecek kadar cesur ve birleştiriciydi... Son günlerinde hastanede bile, “Kalbimi dinletmem doktor, orada gizli sırlarım var” diyecek kadar nüktedandı... Anası onu bir kayanın dibinde doğurmuştu. O kayanın dibinde gömülmek istedi. Ölümle doğumu aynı yere koydu. Ölümünden sonra hakkında en çok şiir yazılan ozan oldu. Prof. Dr. Ahmet Taner Kışlalı’nın Kültür Bakanlığı döneminde 1978’de Sivrialan’da yaşadığı ev satın alındı. Evi devlet tarafından müze yapılan ilk ozan oldu. *** Yazı aramızda biyografi yazmak beni de eğitti, öğretti. Her seferinde yazdığım kişinin cebinde yaşadım. Sabahattin Ali, Uğur Mumcu, Ahmet Taner Kışlalı, Tarık Akan biyografilerinin yanı sıra Âşık Veysel’i yazmak da gözümü bir başka açtı. 50. ölümsüzlük yılında büyük ozanı bir kez daha türküler dolusu özlem, sevgi ve aşkla anıyoruz. Önceki akşam MEB Şûra Salonu’nda Çankaya Belediye Başkanı Alper Taşdelen’in ev sahipliğinde, Âşık Veysel’in torunu Gül Eda’nın emekleriyle, Dertli Divani ve Ender Balkır’ın Muhabbet Bendi konseri ile andık. Bugün de Ankara Ozanlar Derneği’nde saat 14.00’te Hüsnü İyidoğan, Veysel Kaymak’la birlikte konuşmacıyız. Daha sonra Ümit Özdizlekli’yi dinleyeceğiz. Çok yaşa büyük ozan... Hayat on para etmez Şu sendeki şiir olmasa...",https://www.cumhuriyet.com.tr/yazarlar/mustafa-balbay/asik-veysel-ruh-gunesi-2064594
Mustafa Balbay,En hakiki mürşit benimdir!,14 Mart 2023 Salı,"Yaylakonak beldesi dağların koynunda kartal yuvası gibi bir sırta yapışmış, kaderini yaşıyordu. Belediye Başkanı Abuzer Aydın 240 evden 220’sinin tamamen yıkıldığını ya da ciddi hasar gördüğünü söyleyince etrafa baktık... Tümsek gibi duran yerlerin depremde yıkılan toprak evler olduğunu fark ettik. Yurttaşlarla konuşuyoruz... Türkiye’de tarım yaşının ortalama 55 olduğu dikkate alınırsa hayli genç üretici öne atıldı: - Evimde 30 kaybım var... İrkildim... Devamını şöyle getirdi: Evimiz iki katlı, alt katta hayvanlarımız, üst katta ailecek biz oturuyoruz. 30 küçükbaş, 5 büyükbaş hayvanım telef oldu... Çaresiziz... *** Yaylakonak’taki yurttaşlar deprem gerçeğinin bir başka boyutunu ortaya koyuyordu. Elbette aklımız öncelikle bölgedeki insanlarda. Bunun yanında insan yaşamının binyıllardır parçası olan hayvanlar da var. Türkiye’deki tarım alanlarının ve hayvancılığın yaklaşık yüzde 20’si deprem bölgesinde. Deprem sonrası organize olamamanın, ilk gereksinimleri planlayamamanın bir sonucu da tarım ve hayvancılıktaki yıkım. Örneğin pek çok yurttaş yıkılmış evinin bulunduğu yeri terk etmek istemiyor. Çünkü yaşadığı yer aynı zamanda ürettiği yer. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidar bütün eleştirileri, “nifak”tan “zavallı”ya kadar en çirkin ifadelerle yok saymaya çalışacağına bir nebze dinlese, belki deprem bölgesinin sadece insanlardan, şehirlerden değil, hayvanlardan, topraklardan da oluştuğunu anlayacak. Yaşam zinciri içinde bunların tümünün birbirine bağlı olduğunu, biri zincirden koparsa ötekilerin de etkileneceğini fark edecek. Kasaplar Derneği başkanı geçen gün, “Et fiyatları 15-20 günde neden birden arttı, anlayamadık” diyordu. Niçin Maraş dondurması diyoruz? Niçin Antep lezzetleri diyoruz? Niçin Hatay sofrası diyoruz? Niçin Malatya kayısısı diyoruz? Niçin Adıyaman tütünü diyoruz? Niçin Osmaniye fıstığı diyoruz? *** İktidarın 14 Mayıs’a endeksli ürettiği çözümlerin başında bir an önce deprem konutları yapmak geliyor. Oysa uzmanlar böylesi büyük depremlerden sonra zemin değişikliğinin yaşandığını, yeni inşaat alanı için 5-6 ay beklemek gerektiğini söylüyor. Deprem bölgesinden son gelen haberlerden biri de şu: Tarım arazilerine yeni inşaat! Gidip incelemek bir yana dümdüz ovanın ortasındaki temelleri gösteren fotoğraflar bile her şeyi anlatıyor. Erdoğan’ın deprem bölgesinden verdiği mesajlar Ali Sunal’ın “Böyle normalleşme olmaz” feryadına inat, ne yazık ki iktidar tarafında bir şeyin değişmeyeceğini gösteriyordu. Yaylakonak beldesi ilköğretim okulunun bahçesindeki Atatürk büstünün altında şu yazılıydı: Hayatta en hakiki mürşit ilimdir! Bizimki bunu yanlış anladı: Hayatta en hakiki mürşit benimdir",https://www.cumhuriyet.com.tr/yazarlar/mustafa-balbay/en-hakiki-mursit-benimdir-2060734
Mustafa Balbay,Kılıçdaroğlu’nun ağır yükü: Umut!,09 Mart 2023 Perşembe,"Umut bu topraklarda çok çabuk yeşeren, hemen solan ama köklerinden yeniden filiz verip fışkıran bir çiçektir! Umut sık tüketilir ama hiç bitmez bu topraklarda. Bu topraklar teslim olmayı sevmez. En umutsuz anda bile şu soruyu sorar: - Yeni bir umut nasıl üretilebilir? Umut zindan çiçeğidir bu ülkede; betonda ve demirde de yetişir... Umut gençlik çiçeğidir bu topraklarda; terk edip gidenler olsa bile yüreğini bu ülkede bırakır... Umut kadın çiçeğidir bu topraklarda; kimse teslim alamaz onları... Umut siyaset çiçeğidir bu topraklarda; kim kendisini alternatifsiz görürse, mutlaka karşısına çıkan bulunur... *** Peşrevi bırakıp gündeme gelirsek... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kılıçdaroğlu taşınması zorlu ve onurlu bir misyonu üstüne aldı: Umut... Olur mu olmaz mı? İki seferdir başka aday gösterdi, yine aynı yolu mu izler? Çok seviyoruz ama oy verirler mi? Dürüst ama kazanır mı? Bütün bu sorular geride kaldı. Kılıçdaroğlu, başta 6 parti olmak üzere geniş bir yelpazenin adayı. 6’lı masa dışında başka 6’lı masalar da oluşturabilecek bir birleştiricilik gücüne ulaştı. Siyasi tarihimizdeki “bir bilen”, “bir bölen” gibi söylemlerden yola çıkarak benzetmek gerekirse şu tanım yakışıyor: Bir birleştiren! Özellikle 2017’den bu yana yaşanan süreç Kılıçdaroğlu’nu bu unvanın ortasına oturttu. CHP’nin sağına yönelik bu özelliğini, soluna yönelik de kullanacağı anlaşılıyor. Yukarıda sorduğumuz soruların yerini de birkaç gündür şu beklentilerin aldığına tanık oluyoruz: - Kazanmak zorunda! - Mutlaka kazanmalı... - Umudumuz daha da arttı... - Artık oy verirler vermezler diye bakmanın zamanı değil, herkes omuz vermeli. Kimi mesajlar da “kazandıktan sonra” yaşanacaklara yönelik: - Bu iktidar şansını çok iyi değerlendirmek gerekiyor. Eğer iyi kullanılmazsa, sonrası çok fena olur! Cep telefonumuza saatte 500’ü aşkın mesaj geliyor. Genel durum bu şekilde. Kılıçdaroğlu’nun aldığı bu umut yükünü güce çevirmesi, değişim bayrağını zafere taşıması için toplumsal iklimin oluşmakta olduğunu görüyoruz. Ozanlar Anadolu’nun ilk gazetecileridir. Nasıl atmosferi koruyan bir “ozon tabakası” varsa Anadolu’yu aydınlatan bir “ozan tabakası” vardır. 3 gündür Kılıçdaroğlu üzerine yazılmış şiirler, sözler geliyor. Birini paylaşalım... Fikret Dikmen Niğde’de oturuyor. 2 bin 500 kadar şiiri, 14 şiir kitabı var. Tarık Akan şiiri hâlâ belleğimdedir. Önceki akşam “İkinci Kemal” başlıklı o gün yazdığı şiiri gönderdi. Üç dörtlüğü şöyle: “HAK ADALET DEDİ DÜŞTÜ YOLLARA AZİM İLE MEYDAN OKUR YILLARA AYRI GAYRI BAKMAZ ASLA KULLARA EĞER KİM DERSENIZ İKİNCİ KEMAL HALKINA HİZMETTEN ASLA BIKMAYAN GÖNÜLLER İNCİTİP HATIR YIKMAYAN HER TURLÜ HİZMETİ TAKDİRE ŞAYAN EGER KİM DERSENIZ İKİNCİ KEMAL FİKRET DER Kİ YÜZ YIL ÖNCEYİ GÖREN HER TÜRLÜ GÜÇLÜĞE GÖĞSÜNÜ GEREN KEMAL ATATÜRK’ÜN İZİNİ SÜREN EĞER KİM DERSENİZ İKİNCİ KEMAL.”",https://www.cumhuriyet.com.tr/yazarlar/mustafa-balbay/kilicdaroglunun-agir-yuku-umut-2059076
Mustafa Balbay,Kurşun adres sormuş!,04 Nisan 2023 Salı,"İYİ Parti İstanbul İl Başkanlığı’na 30 Mart gecesi sıkılan kurşunlarla ilgili gelişmeleri en iyi Aziz Nesin yorumlayabilir! Üç gündür yapılan resmi açıklamaları alt alta koyuyoruz. Bunları saldırı ile birleştiriyoruz. Ortaya gerçeküstü bir tablo çıkıyor. 29 Mart gecesi Erdoğan, Akşener’e ekrandan söz atışlarına tuttu: “Bizim adımıza dikkat et. Adım Tayyip, soyadım Erdoğan. Konuştuğun zaman buna göre konuş. Beni kendinle uğraştırma.” Bu cümlelerin ne anlama geldiğini ortalama bir yurttaşa sorsanız şöyle diyecektir: “Konuşmacı burada, ‘Benim tepemin tasını attırma. Fena yaparım. Gözünün yaşına bakmam. Ya benimlesin ya kara toprakla, ona göre’ demek istemiş!” *** Bu sözlerden bir gece sonra malum olay meydana geliyor. Olayı sadece İçişleri Bakanlığı, İstanbul Valiliği resmi açıklamaları ve resmi tutanaklarına dayanarak aktaralım: 30 Mart gecesi 21.30 sıralarında İYİ Parti binasına iki kurşun isabet etti. -Partideki güvenlik görevlileri kurşun seslerini duymadı. -31 Mart sabahı il sekreter yardımcısının binaya gelmesinden sonra parti yetkilileri polise bildirdi ve soruşturma başladı. -Bunun üzerine polisler gelip kamera kayıtlarını incelerken İçişleri Bakanı Soylu, olayın failinin yakalandığını açıkladı. -E-5 karayolunun ötesindeki şantiyeye girmek isteyen hırsızları kovalayan şantiye görevlisi bulundurma ruhsatlı tabancası ile ateş açtı. Kurşunlardan ikisi binaya isabet etti. Resmi açıklamalara göre, olay bu kadar basit. Şantiye görevlisi hırsızı kovalarken il binasına kurşun isabet etmiş. Sözcü gazetesinden Aytunç Erkin bütün soru işaretlerini 2 Nisan’daki yazısında sıraladı. Biz de bu köşenin diliyle soralım: -Şantiye görevlisi böylesine onurlu bir iş yaptı da neden polise gidip haber vermedi? -Hırsızlar çevredeki onca binayı bırakmış, şantiyeye girmek istemiş. Olabilir. Peki hırsızlar nerede? Yakalandı mı? Yakalanmadıysa kahraman görevli neden mücadelesinin yetersiz kaldığını söyleyip durumu ayrıca bildirmedi? -Şantiye ile il binası arasında E-5 karayolu var. Bina 5 metre kot altında. Hırsız kovalarken ateş edince kurşunun o kot altına inip camdan girmesi ve Akşener’in resminin altındaki koltukta istirahat buyurması fizik kurallarına ters. Şantiye görevlisinin bu olağanüstü yeteneği nereden geliyor? -Yoksa kurşun güdümlü müydü? Ucuna adresi takıp nereyi deleceğine dair talimat mı yüklemişlerdi? -İkisi il başkanlığına isabet eden sekiz kurşun sıkıldığı söyleniyor. Öteki kurşunlar nerede? Onlarda da hedefi bulamayınca ar edip kendini yok eden bir yeteneğe mi sahip? -İl binasındaki özel güvenlik görevlileri silah sesi duymamış. Diyelim ki kurşun çok sessiz hareket etti. Camın da delinince ses çıkarmama huyu mu var? *** Eyyy yetkililer, Her şeyi yapın ama lütfen aklımızla alay etmeyin. Bizi aç ve açıkta bırakın ama lütfen deli gömleği giydirmeye kalkmayın. Ne çayı içecekseniz için. Özene bezene rezene seçin... Olmadı falına bakıp papatya çayı için ama lütfen bize ilaçlı gazoz içmiş muamelesi yapmayın. Bütün iyilikleri siz yapmış, kötülükler muhalefetten gelmiş gibi dolduruşlara devam edin ama lütfen bu olaydaki açıklamalarla kafamızı doldurmaya kalkmayın. Hepimizin güvenliği elbette polisimize emanet ama güvenlik görevlilerini lütfen akıldışı açıklamalarınızın parçası yapmayın.",https://www.cumhuriyet.com.tr/yazarlar/mustafa-balbay/kursun-adres-sormus-2067832
Mustafa Balbay,Haykırmak istiyorum!,23 Şubat 2023 Perşembe,"Depremin üzerinden iki hafta geçti. İnsanlar hâlâ başını sokacak çadıra muhtaç. Gördük ki çadır devleti bile değiliz! 30 kişi 15 metrekarelik yerde yaşamaya çalışıyor. Depremden kurtulup hayatta kalanlar ayakta kalmış, oturacak yeri yok. Kardan, soğuktan korunacak yer bulan şükrediyor. Kamyon kasaları ev, tahta sandalyeler yatak olmuş... Kabile devletlerinde kabile reisi bu durumu görse ar eder... Haykırmak istiyorum: Görmüyor musun? Enkazdan kurtulanlar yaşadığına pişman. Ailesinin yarısını kaybeden bir kadın, kalan yarısını nasıl hayatta tutacağını düşünüyor kara kara. Güçlükle bulabildiği çadırda çocuklar nöbetleşe uyuyor. Nasılsın diye soranlara, dolu gözlerle bakıp sesleniyor: - Her gün ölüyorum! Kadının sesi insanın kulaklarını deliyor. Haykırmak istiyorum: Duymuyor musun? *** İnsan evini kaybeder, işini kaybeder... Bunlara yeniden kavuşabileceğini düşünür. Ama insanlar, “Çocukluğumu kaybettim”, “Şehrimi kaybettim” diyor. Sen, “Daha iyi olacağız” diyorsun. Haykırmak istiyorum: Kılın kıpırdamıyor mu? Kalkınmayı, büyümeyi, yatırımı her şeyi beton olarak gördün. Şimdi depremin getirdiği bu büyük yıkımı da sadece beton olarak görüyorsun. Bir yılda yeniden şehirler inşa etmekten söz ediyorsun. Oysa deprem bölgesindekiler önce insanlığın inşa edilmesini istiyor. “Bize hemen ev yapın”, “Burada yeniden binalar yükselsin” diyen yok. “Güven istiyoruz” diyen var. İnsanlar bu en zor günlerinde devlet kurumlarının yanında olduğunu hissetmek istiyor. Gel gör ki ortada kurallarıyla işleyen, koordineli kurumlar yok. Her kurum kendi başına, adeta başı kesik tavuk gibi... Haykırmak istiyorum: Anlamıyor musun? Milyonlarca üniversite öğrencisinin yaşamını allak bullak ettin. Öğrenci yurtlarını apar topar boşalttırdın, kampusları boşalttırdın... Tüm üniversite öğrencilerini de depremzede yaptın. Şimdi herkes bundaki amacını sorguluyor. “Gençlerin hayrına değil ama acaba kimin hayrına” diye soruyor. Zaten gelecekten ümidini kesmiş olan gençlerin bugününü de kararttın. Haykırmak istiyorum: Hissetmiyor musun? Depremin merkez üssü belli. Kahramanmaraş, Hatay... Ama bu büyük doğa olayının, afete nasıl dönüştüğü ortada. Enkaz altında kalan canların yanında bir de enkaz altında kalan ruhlar var. Şimdi o ruhları düşünemez hale getirmek istiyorsun. Âlem sersem millet kör mü? Devleti çökerten depremin merkez üssü de Ankara! Depremden günler sonra, “Sorumluları tek tek bulup hesap soracağız” diyorsun. Tek tek aramana gerek yok, sorumlu tek! Haykırmak istiyorum: Aynaya bakmıyor musun? *** Bütün bunların üstüne defter tutuyoruz diyorsun. Günü gelince açacakmışsın... Senin defterin ne olacak? Millete hizmet edeceğine, milleti tehdit ettin... İstifa müessesesini harekete geçireceğine, istifadenin temellerini attın... Devlet kurumlarını bir hizmet aracı haline getireceğine, tam bir hezimet görüntüsü yarattın... Enkaz altından günlerce ses geldi, senden ses gelmedi... Deprem olmasaydı, bugünlerde imar affındaki genişlemeyi anlatıyor olacaktın. Uzata uzata çıkardığın imar affı, imar afeti oldu... Haykırmak istiyorum: Görmüyor musun? İşitmiyor musun? Anlamıyor musun? Hissetmiyor musun? İnsan mısın?",https://www.cumhuriyet.com.tr/yazarlar/mustafa-balbay/haykirmak-istiyorum-2054409
Mustafa Balbay,Müteahhit lobisi: Seçim ertelensin!,21 Şubat 2023 Salı,"Ankara her zaman, her konuyu, her ortamda seçim endeksli düşünür! İkinci haftası dolan büyük depremin korkunç boyutu adım adım netleşirken seçim yılına girdiğimiz de doğal olarak unutulmadı. Genel bir ufuk turu olarak vurgulamak gerekirse AKP şöyle bir tabloyu sızdırıyor: AKP, seçimlerin zamanında yapılmasını istiyor. Öyle ki haziran bile değil, daha önce ilan edildiği gibi 14 Mayıs’a göre hazırlanıyor! Diyelim ki bu hava yerleşti. Ancak Yüksek Seçim Kurulu (YSK) duruma baktı ve seçimin zamanında yapılmasının sağlıklı olmayacağı kararına vardı. Bunu ilan etti. İşte bu durumda AKP diyecek ki: - Ben zamanında istedim ama YSK beceriksiz çıktı. Demek ki almamız gereken çok yol var! Böylece seçimi ertelemenin faturası YSK’ye kesilmiş olacak! AKP de sütten çıkmış ak kaşık! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böyle bir olasılık sıfırdır diyen beri gelsin! *** Gelelim ayrıntılara... Saray’ın AKP Genel Merkezi’ne verdiği çok ödev var. Bu ödevler ciddi sorularla dolu. Birkaçını paylaşalım: - Deprem bölgesindeki 10 ilde AKP’nin 2018’deki oy oranı yüzde 65. Yeniden bu oranı bulabilir miyiz? - Mutlaka erozyon olacağı görünüyor. Ne kadar kaybederiz? - Kaybı azaltmak için orta ve uzun vadede yapılması gerekenler neler? - Ne olursa olsun bize oy verecek seçmende bile mutlaka burukluk oluşmuştur. Gönlü bizimle olmaya devam edip sandığa küsen seçmen oranı ne kadar olur? - Bizim seçmenimiz olup deprem bölgesinden büyük illere gidenlerin belli yerlerde ikamet etmesini sağlayıp, onların oyunu avantaja çevirebilir miyiz? Örneğin Ankara’ya gelen depremzedeyi Çankaya bölgesinde tutup oy oranını dengeleyebilir miyiz? Hayli zorlu sorular... İnsanın aklına şu soru bile geliyor: Depremzedeleri KYK yurtlarında bir araya getirmenin amacı bu mu? Bunun yanında Ankara’daki bir başka fısıltı da şu: Müteahhit lobisi seçimin ertelenmesinden yana! Neden? Bizimki de soru mu... Şöyle bir süreç düşünün: YSK seçimi önce kasıma erteledi. Sonra da “Zaten 6 ay sonra yerel seçim var. Birleştirmek halkın da yararına olur” dedi... Erdoğan da daha felaketin ilk günlerinde demişti ya, “Bir yıl verin” diye... Bu bir yılda hemen yeni şehirler inşa edildi... İhaleler de işin “ehline” verildi! Tam iktidara göre bir plan! Bu bize de “ak-ılcı” görünüyor. Zira iktidar müteahhitlere dese ki “Bu haziranda seçim yapalım. Bizim propaganda masrafları sizden olsun. Seçimden sonra ihaleleri veririz”. Müteahhit lobisinin buna yanıtı şu olur: - Yok, önce ihaleyi verin... Kazanalım... Sonra seçim yapın sizi destekleyelim! *** YSK katlarına gelirsek... Geçen haftayı depremden ilçe seçim kurullarının nasıl etkilediğini araştırmakla geçirdiler. Örneğin seçim kurulu başkanı olacak hâkim yaşamını yitirdiyse ya da göçtüyse yerine geçecek kişi belli. Ancak seçim kurulu müdürleri ve kâtipleri önemli. Onların dökümü yapılıyor. YSK’nin bugünlerde bir işi daha var. Her yılın aralık ayındaki TÜİK verileri dikkate alınarak ertesi yılın ilk aylarında illerin çıkaracağı milletvekili sayısı açıklanıyor. Deprem nedeniyle biraz aksamış görünüyor ama yakında liste yayımlanacak. Seçim bu yıl yapılırsa aralık ayı nüfusu dikkate alınacak. Türkiye’de bir milletvekiline düşen seçmen sayısı hep tartışılır. Örneğin İstanbul’da milletvekili olmak için 100 bin civarında oy gerekli, Bayburt’ta 20 bin... Görünen o ki deprem bölgesinde de milletvekili sayısı değişmeyecek ama milletvekili başına düşen seçmen sayısı değişecek. Bu arada Adalet Bakanı Bekir Bozdağ’ın YSK Başkanvekili Ekrem Özübek’le görüşmesi sanırız doğal bir kurumsal ilişkiden öte değildir! Biz Ankara’da konuşulanları aktardık ama bütün dileğimiz yaraların bir an önce sarılması...",https://www.cumhuriyet.com.tr/yazarlar/mustafa-balbay/muteahhit-lobisi-secim-ertelensin-2053746
Mustafa Balbay,AKP gençleri gözden çıkardı!,16 Şubat 2023 Perşembe,"Üniversite öğrencilerini yurtlarından edip eğitimi de uzaktan yapmaya girişmenin başka bir anlamı olamaz. Demek ki AKP üniversite öğrencilerini gözden çıkardı, nasıl etkisiz hale getiririm, diye çırpınıyor. 10 ilimizi kapsayan, tüm Türkiye’yi sarsan depremin 11. günündeyiz. Millet dayanışma duygusunu yükselterek sorunların üstesinden gelmeye çalışıyor. İktidar ise hâlâ organize olmaya çalışıyor. Organize olmak dedikse, öncelik çözüm odaklı değil, işin içinden kısa ve orta vadede çıkar sağlayarak çıkma odaklı! Bir yıl süre isteyip kentleri yeniden yapacağım, demenin başka bir anlamı yok. *** Her yıl Yüksek Seçim Kurulu (YSK) kayıtlarına 1 milyon 200 bin yeni seçmen giriyor, 400 bin seçmenin ölüm nedeniyle kaydı siliniyor. Bu istatistik dikkate alınırsa 2023 seçimlerinde 7 milyon civarında genç ilk kez oy kullanacak. Kamuoyu araştırmalarının genel olarak üzerinde birleştiği gerçek şu: Gençlerin yüzde 70’i değişim istiyor! Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al AKP, bu durumu tersine çevirmek için uzun süredir arayış işinde. Son olarak gençleri Erdoğan’la buluşturup, “ilk oyum” kampanyası başlattılar. Buluşmaları televizyon diliyle “prime time”da yapıp tüm kanalların yayımlamasını sağlıyorlar. İstedikleri kıvamı tutturamadıkları dikkati çekiyor. Örneğin son buluşmada gençlere “Rabia” işareti yaptırdılar, biri bildiğimiz “devrimci” yumruğunu sıkmış, dimdik duruyordu. Şimdi yurtlarından ettikleri gençlere, “İlk oyun kime” diye sorsalar, ne yanıt alırlar? Çocuğu Manisa Celal Bayar Üniversitesi’nde okuyan, KYK yurtlarında kalan bir baba telefonda ağlayarak sesleniyordu: “Yavrum tüm eşyalarını alıp yurdun önüne çıkmış, beni arıyor. ‘Baba ben şimdi ne yapacağım’ diye soruyor. Sözlerini tamamlayamadı hüngür hüngür ağlamaya başladı. Dayanmadım, ben de ağladım. Depremden zarar görenler için elimizden gelen her şeyi yapalım ama çare gençleri kış ortasında yurtsuz bırakmak mı? Bir şey yapın bu yanlıştan dönsünler!” Öylesine yanlış bir karar ki hiçbir açıdan kabul görecek yanı yok. Bu yöntemle getireceğiniz aileler öğrenci yurtlarında nasıl bir düzen kuracak? Erdoğan’a uyup dört çocuk yapan bir aile düşünün. Nasıl yerleşecekler? Ortak yaşam düzeni nasıl kurulacak? Memleketinden ayrılan insanların ruhsal durumu nasıl etkilenecek? Çiçekleri toprağından koparıp vazoya koymak gibi bir şey! Suyunu her gün yenileseniz, özel vitaminler verseniz bile vazodaki çiçeği ne kadar canlı tutabilirsiniz? Bizim insanımız yaşadığı yeri kendine benzetir. Önümüzdeki yıl bu yurtları nasıl kullanacaksınız? *** Üniversite deyince aklımıza ilk gelen iki dış örneği paylaşalım. İkinci Dünya Savaşı’ndan sonra Alman şehirleri harap haldedir. Taş üstünde taş kalmamıştır. Ülkeye askeri birlik getiren Amerikalılar sorar: - Kaç yılda kentleri ayağa kaldırırsınız? Almanlar şu yanıtı verir: - Bir kuşak içinde yaparız. Almanya’nın üniversiteleri var! Öteki örnek İran’dan... Humeyni, tüm muhalif güçleri yanına alıp şahı devirdikten sonra sıra kendi rejimini dayatmaya gelir. Toplumsal tepki başlar. Kadınlar ayaklanır. Rejim şu kararı alır: - Tüm üniversitelerin iki yıl süreyle kapatılmasına! Humeyni rejimi ancak bu yöntemle toplumu susturur!",https://www.cumhuriyet.com.tr/yazarlar/mustafa-balbay/akp-gencleri-gozden-cikardi-2052200
Mustafa Balbay,"‘Ölülerimiz enkaz, dirilerimiz kar altında!’",09 Şubat 2023 Perşembe,"“Malatya Hekimhan’dan arıyorum” dedi telefondaki kadın. Köylerine giderken benzin bitmiş, aracı güçlükle, hayatta kalabilecekleri bir yere çekmişler. Telefon az sonra kesilecekmiş gibi art arda sıraladı: “Malatya yaşanacak yer olmaktan çıktı. Kenti terk etmek bile çok zor. İkinci deprem sırasında teyzem arabanın anahtarını almak üzere eve girmişti. O sırada yakalandı. Güçlükle kurtuldu. Aracın her tarafı molozla doluydu. Temizledik, yola çıktık. Köyümüze giderken geçtiğimiz köylere ne gelen var ne giden. Ölüler enkaz altında, diriler kar altında. Yolda su alalım dedik, tam dört katı para istediler. Kar altında susuz kaldık...” Kadının asıl derdi kendisi değildi, Adıyaman’ın köylerindeki akrabalarına ulaşamamanın endişesi içindeydi. Sözlerini şöyle tamamladı: “Anımsadınız mı bilmiyorum ama 2020’deki Bornova depremi sırasında sizinle tanışmıştık. Numaranızı vermiştiniz. Orada evlerimiz yıkılınca memleketimize, Malatya’ya göçmüştük...” *** Telefonun etkisinden kurtulamadan 49’la başlayan bir numara... Almanya’dan... Hızla söze girdi: “Biz ilk gün buradaki Türkler bir araya geldik, hayatta kalmak için gerekli olan her türlü malzemeyi ve uzun ömürlü gıda maddesini içeren yardımı TIR’a yükleyip gönderdik. Almanlar da katkıda bulundu. TIR saatlerdir Türkiye sınırında bekletiliyor. Yetkililere ulaştık. Bize sorunu çözeceklerini söylemek yerine, ‘IBAN yollayalım, para gönderin’ dediler. Deprem bölgesindeki insanlara şimdi para mı lazım, hayatta kalma malzemeleri mi?” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Devamında gözyaşlarını tutamadı. Söylediklerini yazmayalım! Deprem bölgesinden gelen sesli mesajlar da acının boyutunu iliklerimize kadar yaşatıyordu. Bir yurttaş yer tarifi yapıp sesleniyordu: “Adıyaman Çelikhan Pınarbaşı Bulam köyü... Buraya gelen yol kapalı. Malatya tarafından yardım istiyoruz. Depremden kurtulduk, donarak  öleceğiz...” Bir başka ses çok kısaydı: “Ölülerimizle yan yanayız. Kefen istiyoruz...” Felaket büyük. Acı büyük. Kayıp büyük... Bütün bunların üstüne yalnızlık ve çaresizlik ekleniyor. Bölgeden yayın yapan meslektaşlarımızın tanık oldukları her şeyi aktarmakta zorlandıkları dikkati çekiyor. Belki bir süre sonra daha açık dile getirecekler. Ailesini kaybetmiş yalnız çocukların durumuyla ilgili ürpertici haberler geliyor. Deprem bölgesinden büyük kentlere üniversite için giden gençler ara tatil nedeniyle memleketlerindeydi. Başkentteki üniversitelerde kimi öğrencilerin dönmemesi, onlardan haber alınamaması gündemde... *** Yukarıda özetlediklerimiz depremin sonuçlarını tam olarak görmenin zaman alacağını gösteriyor. Ancak boyutun büyüklüğü ortada. Yanıtı aranan ilk soru şu: Kaç kişi öldü? Resmi rakamlar adım adım yükseliyor. Yazıyı kaleme aldığımız saatlerde 10 bine yaklaşıyordu. Ankara’ya her ilden ulaşan sayı hayli ürkütücü. 1999 Marmara depreminde de resmi rakamla gerçekler arasında iki kata yakın fark vardı. 6 Şubat depremleri için başkentte yetkili çevrelerde dillendirilen tahmini rakam 6 haneli! Erdoğan dün deprem bölgesinden yaptığı açıklamada ilk şunu söyledi: “Çalışmalar hızlanacak. Aksaklıklar giderilecek...” Dört kelime ilk üç günkü olumsuzlukların kabulüydü.",https://www.cumhuriyet.com.tr/yazarlar/mustafa-balbay/olulerimiz-enkaz-dirilerimiz-kar-altinda-2049759
Mustafa Balbay,Değişim Değişim,07 Mart 2023 Salı,"CHP Genel Başkanı Kemal Kılıçdaroğlu’nun cumhurbaşkanı adaylığı ülkemize hayırlı olsun. Toplum değişim istiyor, bu bayrak Kılıçdaroğlu’nun elinde. Yolu açık olsun. Siyasette 24 saat çok uzundur. Bu sözü yaşadığımız bir gün geçirdik. İmamoğlu ve Yavaş’ın üç gündür sürdürdüğü arka kapı diplomasisi, CHP’nin sessiz bir yoğunluk içinde krizi yönetmeye çalışması, İYİ Parti içindeki “sert erkeklerin” tabandan aldığı tepkiye kayıtsız kalamaması, dün yeni bir sonuç doğurdu. Üç gün aradan sonra Akşener de 6’lı masadaki yerini aldı. Bunu sağlayan koşul, İmamoğlu ve Yavaş’ın kendisini ziyaret etmesi, şu önerisinin masaya getirilebilir bulunmasıydı: İmamoğlu ve Yavaş cumhurbaşkanı yardımcısı olsun! İlk bakışta herkesi memnun edebilecek bir uzlaşma formülü gibi ama... Millet İttifakı’nın hedefi güçlendirilmiş parlamenter sistem. Cumhurbaşkanı devleti temsil eden sembol değeri olan güçlü bir kişi. İmamoğlu ve Yavaş ise başarılı olduğu Akşener katında da kabul gören, aday gösterilse seçilmesi garanti güçlü kişiler. Bu durumda sembolik cumhurbaşkanının çok güçlü yardımcıları mı olacak? *** 3 Mart: Akşener’in planlı olarak yaptığı çok ağır bir konuşma ile 6’lımasadan ayrılması... 6 Mart: Akşener’in önerdiği isimlerin “yardımcı” olması koşuluyla masayageri dönmesi... Üç gündür Akşener’in B planı var mı diye soruyorduk. Demek ki A planı masayı terk etmek, B planı masaya dönmekmiş! 3 ve 6 Mart çok konuşulacak... Biz 3 Mart’a giden yolla ilgili gözlem ve yorumlarımızı aktaralım... 3 Mart’ın yaklaşık 4 ay kadar önce başladığı söylenebilir. İYİ Parti’nin oy oranı yüzde 15’i bulunca, hedef yüzde 20’ye kondu... Burada durulur mu, çıta daha da yükseldi: -Birinci parti oluyoruz... Akşener başbakanlığa yürüyor... Ancak partinin oyu yüzde 15’te çakıldı. Bunun nedenleri masaya yatırıldı. Baskın görüş şu çıktı: -Biz CHP’yle hemhal yürüdükçe AKP ve MHP’den çekilenler bize gelmeyecek. Millet İttifakı içinde kalmamız HDP’yle de aynı kulvardaymışız gibi bir hava yaratıyor. Bu saptamayı yapan görüş çözümü de şunda buldu: -6’lı masadan sert bir şekilde kalkalım. Oylar bize akar. Akşener buna başlangıçta karşı çıkıyor. Zaman içinde ikna oluyor. Kim bilir belki de kıskaç altına alınan Akşener! Partinin üst yönetiminde etkin olan isimler belli. Onların yaklaşımı egemen olunca, arkasından 3 Mart konuşması geldi. Akşener’in il başkanları ve belediye başkanlarıyla toplantıyı beklemeden o konuşmayı yapması, sürecin nerede piştiğini gösteriyor. *** Akşener’in 2 Mart Perşembe günü Saadet Partisi’nin ev sahipliğinde yapılan 6’lı masa buluşmasından sonra partisinin genel merkezine dönüşte kendisini ateşli partililer karşıladı. Bu 3 Mart’ın habercisiydi! 3 Mart sonrasındaki yankılar, İYİ Parti’nin oylarının patlamayacağını gösterdi. Akşener’in “Ya tarih olacağız ya tarih yazacağız” sözü şu aşamada hayata şöyle geçti: Tahrip oldu! Daha büyük ölçekten bakınca şunu da söylemek gerekir: İYİ Parti karar vericileri 3 Mart krizinin Türkiye’nin geleceğini nasıl etkileyeceğini öngörerek hareket ettiyse vahim, öngörmediyse daha da vahim!",https://www.cumhuriyet.com.tr/yazarlar/mustafa-balbay/degisimdegisim-2058401
Mustafa Balbay,Ve Akşener öfkeyle kalktı!,04 Mart 2023 Cumartesi,"Akşener’in partisinin genel idare kurulu (GİK) toplantısından sonra yaptığı zehir zemberek konuşmaya ilişkin 10’a yakın başlık oluştu aklımızda. En hafifini kullandık! Sanki bugüne kadar hiç Kılıçdaroğlu’nun adı geçmemiş... Sanki CHP kadroları, “Adayımız, genel başkanımız” dememiş... Sanki Gültekin Uysal ve Temel Karamollaoğlu hiç Kemal Bey’e övgüler dile getirmemiş... İlk kez 6’lı masanın 12. toplantısında gündeme gelmiş de Akşener bunu duyunca, “Hiç beklemiyordum. Bana bunu da mı yapacaktınız” deyip masadan fırlamış ve mikrofonların önüne gelmiş... İşte bu ruh haliyle konuştu Akşener... Sözleri çok ağırdı... “Kumar ve noter masası”, “5’li kıskaç”, “Dayatma”, “Kişisel hırs”... Buna karşı kendi duruşunu dile getirdi: “Dimdik durduk... Boyun eğmedik... Direndik...” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Usul esasın kapısıdır. Üslup içeriği çevreler. Akşener bunu tercih etti. Tercih diyoruz, çünkü toplantının üzerinden bir gece geçti. Ardından kadrosuyla 2 uzun toplantı yaptı. Adeta “Asenalığa” geri dönmüştü! Bu tercih, diyalog kapılarını da kapatmak demek. *** Akşener, ailesine vasiyet edecek kadar korumacı davrandığı Kılıçdaroğlu’na bunu yaparken yukarıda vurguladığımız gibi çok düşünmüş taşınmış ve zamanını kollamış görünüyor! Akşener “Artık milletin sesini duymuyorlar” dediği 5 genel başkanla diyalog kapısını tümüyle kapatarak devam etti: - İki Adayımız var. İmamoğlu ve Yavaş... Alınlarının akıyla belediye başkanlığını yapıyorlar. Şimdi onları tıpkı Kurtuluş Savaşı günlerindeki gibi saraya karşı zorlu bir vazife bekliyor. Ekledi: - Sizi ateşten gömlek bekliyor... Giyin! Akşener, İmamoğlu ve Yavaş’ın CHP adayı olarak seçildiğini bilmiyor mu? Eğer CHP’ye rağmen adaylıkları gündeme gelirse CHP’nin içinde fay hatları oluşacağını bilmiyor mu? Bu durumda 12 toplantıdır örülen 6 partinin tepesindeki yakınlığın tabana yansıması çabasının heba olacağını bilmiyor mu? Bütün bunları bilerek bu tercihi yaptı. İmamoğlu, “Adayım Kılıçdaroğlu” deyip yana çekildi. Tanıdığımız kadarıyla Yavaş da “Kemal Bey’in bilgisi ve onayı dışında hareket etmem” tutumunu sürdürüyor. Gelelim İYİ Parti tabanına... Özellikle Ege illerinde İYİ Parti tabanındaki AKP karşıtlığı en az CHP tabanı kadar. Anketler Akşener’in ola ki Cumhur İttifakı’na yakınlaşması halinde oy oranının yüzde 5’e düşeceğini söylüyor. Akşener partisini büyütmek istiyorsa bu yönde hareket etmeyecektir. Salt iktidar olmak istiyorsa, başka... *** Kılıçdaroğlu’nun ilk değerlendirmesi, “Taşlar yerine oturacak” şeklinde oldu. Meral Hanım’ın attığı taşların nereyi vurduğu ortada! Kılıçdaroğlu’nun döşediği taşların da henüz yerine oturmadığını yaptığı açıklamadan anlıyoruz! Ülkenin içinde bulunduğu tablo ortada: - Aylık enflasyon iktidarın nerdeyse yıllık hedefi kadar olmuş. - İktidar ortakları Ay’a gitmeyi hedeflerken deprem bölgesine gidemeyecek hale gelmiş. - Devletin en saygın kurumları enkaz altında kalmış. Kızılay bu hale geldikten sonra ötesini sorgulamaya gerek var mı? Yüzlerce, binlerce sorumlu depreme müdahale etmek için bir kişiye müdahale etmeye cesaret edememiş! - Bütçe “borç bütçesi” olmuş, değil yıllık altı ayı bile kaldırmıyor. - Eğitim sistemi çökmüş. Neredeyse okula başlarken diplomayı verip, “Sonrasına bakarız” diyecekler. Uzun uzun sıralamaya gerek yok. Türkiye’de yönetim, sistemden çıkmış, rast gele gidiyor. Bu tabloda acaba 6’lı masa aylarca şu soruya mı yanıt aradı: - Seçimi nasıl kaybederiz?",https://www.cumhuriyet.com.tr/yazarlar/mustafa-balbay/ve-aksener%C2%A0ofkeyle-kalkti-2057446
Mustafa Balbay,Mera ve ormanlara Saray depremi!,25 Şubat 2023 Cumartesi,"Deprem bölgesinde sorunlar çözülmek yerine yumak olurken... İlk günlerin heyecanıyla yapılan gönüllü yardımlarının ne kadar süreceği tartışılırken... Hayatta kalanların, hayata nasıl tutunacağına dair soru işaretleri büyürken... Acil gereksinimlerin arasına salgın hastalıklara karşı önlemler, sağlıklı gıda, temizlik malzemeleri de girerken... Evleri yıkılan ya da girilemez hale gelen yurttaşların çadır beklentisi sürerken... Yaşamını yitirenlerin inanç ve geleneklerimize uygun defni bile halledilememişken... Birbirinden kopan ailelerin dramları yürek burkarken... Toprağından ve ahırından ayrı kalmak istemeyen insanların çaresizliği sürerken... Cumhurbaşkanlığı kendince çok acil, çok keskin, bütün itirazlara kapalı bir kararname yayımladı... Hafif ticari araçlar Otobid'de. Otobid *** Kararname şöyle: Olağanüstü hal (OHAL) kapsamındaki deprem bölgesinde mera ve orman alanlarının imara açılmasıyla ilgili bütün yetkiler Çevre, Şehircilik ve İklim Değişikliği Bakanlığı’na devredilmiştir. Buradaki “Bakanlık” ibaresinin yerini fiilen “Saray”ın alacağını söylemeye gerek yok. Bu yetkinin kapsamı şu: - Kullanılacak alanın büyüklüğüne Saray karar verecek. - Yapılaşmanın yüksekliği de dahil olmak üzere her türlü imar şekline Saray karar verecek. - Bu karara itiraz edilemeyecek. - Karara karşı dava açılamayacak. - Alınacak kararlarla ilgili bilgi verme yükümlülüğü bulunmayacak. İmar planları askıya çıkarılmayacak. - Evi depremde yıkılmış kişilerin arsa bedellerine, imara açılan yerlerden yeni ev alması karşılığında oluşacak parasal karşılıklara Saray karar verecek. Buna da itiraz edilemeyecek. - Yer seçimi ile ilgili tüm adımlar AFAD eliyle atılacak. Yukarıdaki satırları yanlış okumadınız. Hiçbir abartmamız yok. Belki kimi ayrıntılara giremedik. İlk aşamada konuyu bilenlerle yaptığımız görüşmelerden özetlediğimiz durum bu. Böyle bir kararname geleceği iktidar medyasının yayınlarından belliydi. Hemen hepsinde dün şu haber vardı: - Önceki yıllarda kentsel dönüşüm muhalefet partilerinin ve iktidar karşıtı örgütlerin açtıkları davaları yüzünden tam yapılamadı! Tek suçlu onlar! Gelecek eleştirilere karşı saldırı! Kentsel dönüşümü rantsal dönüşüm haline getirmişlerdi. Başta İstanbul olmak üzere bunun sonuçları zaten ortada. *** 6 Şubat’tan beri tüm sağduyulu kesimler şu uyarıları yapıyorlar: - Artık bilimin yolundan gidin. Bakın bilim insanlarının bütün öngörüleri çıktı. Sanki bu uyarılar yapılmamış gibi depremin 19. gününde böyle bir kararname çıkarıldı. Kararnamede bir tek şu eksik: - Fay hatlarının cumhurbaşkanlığı kararnamesi ile kaldırılıp depoya konmasına, daha sonra uygun görülecek alanlara yerleştirilmesine... Akıl alır şey değil... Zaten meralar ve orman alanları büyük saldırı altında. Yurttaşların mücadelesi ile bir nebze korunabiliyor. Şimdi mera ve ormanları bütün saldırılara açık, bütün koruma çabalarına kapalı hale getiriyorlar. Deprem bölgesinde 11 milyon küçükbaş, 2 milyon büyükbaş hayvan var. Tüm tarımsal ve hayvansal üretimin yüzde 20’si buradan. Hayatta kalanların sağlıklı yaşaması için tarım ve hayvancılık çok önemli bir unsur. Şimdi mera ve ormanlara Saray depremi geliyor! Şiddetine onlar karar verecek! Bir büyüğümüz geçen gün, “Allah’tan tek dileğim var, tek” dedi. “Nedir” diye sordum, iç çekerek şöyle dedi: - Memleketi yönetenlere akıl versin, başka hiçbir şey istemiyorum!",https://www.cumhuriyet.com.tr/yazarlar/mustafa-balbay/mera-ve-ormanlara-saray-depremi-2055080
Mustafa Balbay,‘Ankara’daki sağırlara söyle’,28 Şubat 2023 Salı,"Adıyaman’dayız... İnce bir toz bulutunun içinden şehre giriyoruz. Adeta kalın bir tül perdeyle örtülü gibi şehrin üzeri... Açık bir alanda cep telefonunuzu çıkarıp arayan, mesaj atan var mı diye baktığınız zaman diliminde telefonun yüzeyini toz kaplıyor. Kentin ana hattı valilikle belediye binası arasındaki bölgede en sağlam kalan bina bile oturtulamaz halde. Valilik önü, benzetmede kusur olmaz, başı kesik tavuk gibi dolaşan insanlarla dolu. İçi ıssız. Vatandaşın çoğu öndeki konteynerde kabul ediliyor. İçeri çok az kişi giriyor. Girişteki masada bir yazı: “Kayıp şahıs müracaat masası” İnsan ürperiyor... Kayıp eşya gibi! Valiliğin önündeki konteynerin üzerinde şu yazılı: “Vatandaş irtibat noktası” Kimler niçin başvuruyor sorusuna yanıt arayalım diye yönelirlerken 60 yaşlarda, bembeyaz saçlarıyla dikkat çeken bir Adıyamanlı yolumu kesti. Kolumdan tuttu, “Duuur” diye bağırdı. Adının üstüne basa basa, “Ben Ahmet Duran” dedi, devam etti: “Ankara’daki sağırlara söyle. İlk 3 gün Adıyaman’da Ankara yoktu, devlet yoktu. Kızım, oğlum, gelinim, damadım, torunlarım enkazın altındaydı. Enkazdan iki gün boyunca ses geldi. Birinci gün sesler nerdeyse koro gibiydi. Öylesine sesler, beton yığınının altından... İkinci gün sesler azaldı, azaldı... Sonra kesildi. Bittikten sonra Ankara geldi. Söyle o sağırlara, o 3 günü unutmayacağım.” Ara vermeden, acelesi varmış gibi konuşuyordu. Derin bir nefes aldı, “Siyasi kimliğimi merak ediyorsan Ülkücü kökenliyim” dedikten sonra devamını şöyle getirdi: “İyi sınav veremediler. Hadi diyelim çocuklarımın bu dünyada nefesi bitmişti... (Ağlayarak) Torunlarım hayatta kalsaydı...” Hani Adıyaman’a “acı yaman” diyorlar ya... Bu acı anlatılamaz. Herkesin kaybı var. Ve her kaybın birbirinden acı öyküsü var. Bir yurttaş durumu şöyle tarif etti: “Şu gördüğün hayatta kalan insanların hepsi cep telefonundan en az 50 kişiyi sildi!” Bu tür anlatımlar hemen gerçek ölü sayısını gündeme getiriyor. Sadece Adıyaman için yapılan tahmin 30 binin üzerinde. Muhtarlara İçişleri Bakanlığı sıkı bir uyarı göndermiş: “Kesinlikle medyaya konuşmak yok. Bilgi vermek yasak.” Bize bu uyarıyı anımsatan muhtar şu bilgiyi verdi: “Mahallemde 40 kadar ölüm var. Daha listeleyip valiliğe bildiremedim. Listesi tam yapıp bildireceğim.” Dün Adıyaman’a geldiğimiz saatlerde sokaklar güvenlik görevlisi kaynıyordu. Erdoğan geleceği için yoğun önlem almışlar. Erdoğan, Altınşehir semtinde inşası devam eden konteyner konutların açılışını yapacaktı. Gelişinden hemen önce uğradık. İlgi yoktu. Kentin genelinde Erdoğan’ın gelişinin umursanmadığını hissettik. CHP Adıyaman İl Başkanı Burak Binzet, dostlarımız İskender ve Sezgin’le İstanbul, Ankara, İzmir, Mersin, Aydın, İzmit belediyelerinin konteyner semtlerinden hizmet alanlarına kadar Adıyaman’a yardımlarını gözlemledik. Çok iyi niyetli, yürekten bir çaba... Ancak uygar bir yaşam için aklın ve bilimin ışığını rehber edinmiş bir genel iktidar şart.",https://www.cumhuriyet.com.tr/yazarlar/mustafa-balbay/ankaradaki-sagirlara-soyle-2056024
Mustafa Balbay,Baykal’ın ardından,15 Şubat 2023 Çarşamba,"Heyecan yaşlanmaz... O yüzden Deniz Baykal hep genç kaldı. Kararlarının çoğunu da o gençliğinin heyecanıyla verdi. Bedeni heyecanına yanıt veremedi, 85 yaşında hayata veda etti. 100 yıllık Cumhuriyetin yarısında aktif siyasette kalan Baykal, 2017’den bu yana bütün bedensel zorluklarına karşın Antalya milletvekili olarak öldü. Söz ve anlatma ustasıydı. Pek çok açık oturumda birlikte olduk. Birinde program sunucusu rica etti: - Yanıtlarınız kısa olsa, çok konuya girsek... Baykal’ın yanıtı netti: - Ben anlatmaya başladığım konuyu iyice ezmeden bırakmam! Cumhuriyet’in Ankara temsilciliği sürecinde aramızda güçlü bir güven ilişkisi vardı. Telefonla yaptığımız röportajlarda her şeyi anlatır, “Of the record olanları ayıklayıp yazın” derdi. *** Doç. Dr. Deniz Baykal’ın doktora tezi, “Siyasal katılma” üzerineydi. Bunun sadece “tez” olarak kaldığını söylersek dilerim Deniz Bey bize alınmaz. Milletvekili olduğu için akademik çalışma yapamayan doçentlere profesör olma hakkı tanındı, reddetti! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1980’li yılların ikinci yarısı boyunca SHP’nin genel sekreteriyken 5 kez Genel Başkan Erdal İnönü’nün karşısına çıktı. Tümünde kaybetti ama yenilmedi. Tam bir kadro hareketiydi. Onunla siyaset yapmak isteyenlerin sadece CHP’li olması yetmezdi, kan grubunun DB Rh pozitif olması gerekirdi! 3 Baykalcı yan yana gelse, onları “111” olarak okumak gerekirdi. Bu güçle 1995’te yüzde 14.5’lik Karayalçın liderliğindeki SHP ile kendi genel başkanlığındaki yüzde 4.5’lik CHP’nin birleşiminden “tek lider” olarak çıktı. Bu gücü hemen yeni bir başarıya taşımak için sabırsızlıkla Çiller hükümetini Nisan 1999 seçimlerine zorladı. Seçimlerde CHP’nin baraj altında kalmasından sonra istifa etti, pes etmedi. Bir yıl sonra yeniden genel başkandı. Bir söyleşimizde, “Yüksek oy almak mı Cumhuriyet değerlerini korumak mı ikileminde tartışmasız ikinciyi tercih ederim” demişti. Parti tabanı ikisini de arzu ediyordu! Direnci, heyecanı, taktik başarıları Baykal’ı 2002’de AKP hareketi karşısında tek güç olarak bıraktı. 2002-2010 arasındaki olağanüstü dalgaların içinde yerini hep net tutarak ilerledi. Kimi çok sıcak konulara hemen dokunmadı. AB’ye tam üyelik sürecini onaylarken Ergenekon davalarında dönemin Başbakanı Erdoğan’ın, “Ben bu davanın savcısıyım” demesi üzerine hemen safını belirledi: - Ben de avukatıyım! CHP’nin köklü geçmişi üzerinde siyaset yaparken CHP’nin başına “yeni” koyma hevesini hep zorladı. *** Yukarıda aktardığım her şey Baykal’ın yüzde 49’udur. Yüzde 51’i şudur: 1 Mart 2003 tezkeresi! 11 Eylül 2001 saldırılarının ardından ABD “suçlu” olarak Afganistan ve Irak’ı ilan etti. Afganistan’ı hemen işgal etti, sıra Irak’a geldi. Dönemin Başbakanı Bülent Ecevit, işgal için Türkiye topraklarının kullanılmasına karşı çıktı, iktidardan uzaklaştırıldı. Yerine ABD’nin bu isteklerine sıcak bakan AKP geldi. 1 Mart tezkeresiyle ABD, Irak’ı işgal etmek için Güneydoğu Anadolu bölgemizde 70 bin asker bulunduracaktı. Bu Türkiye’nin de fiilen işgaliydi. Baykal, bütün konuşma ve ikna gücünü kullanarak tezkerenin reddinde büyük rol oynadı. Güle güle Deniz Bey... Bütün siyasi yaşamınız büyük derslerle dolu!",https://www.cumhuriyet.com.tr/yazarlar/mustafa-balbay/baykalin-ardindan-2051902
Mustafa Balbay,Çıkış: Kardeşlik!,14 Şubat 2023 Salı,"İskenderun-Hatay gözlemlerimizi nota dökünce en az 7-8 yazı konusu çıktı. Gerek deprem gerekse öteki gündem konuları sürekli evrildiği için daha konsantre yazmak gerekecek. Bu acıyı tarif etmek çok zor. Zaman geçtikçe enkaz altından yakınlarını canlı çıkarma umudunu yitirenler cenazeye bir an önce ulaşmak istiyordu. Ulaşabilenler bu kez mezar yeri bulmayı ve uygun bir toprağa veriş şeklini büyük bir “görevini yapma” sorumluluğu olarak görüyordu. Bunu başaran bir kişi bize duygularını şöyle özetledi: “Şükür kavuştuk.” Cenazeye ulaşıp toprağa verebilmek bir “kavuşma” idi! Meğer Cahit Sıtkı’nın deyişiyle, “taht misali o musalla taşında”, “bir namazlık saltanat” ne büyük lüksmüş! Hayatta kalanlar kayıplarını saydıktan sonra gözyaşına boğulup şöyle hıçkırıyordu: - Keşke onlar değil ben ölseydim! Kurtulanlar ölenleri düşünüp, “hayatta kalma suçunun” cezasını bekliyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ana caddelerde en çok iki konvoy dikkati çekiyor: Ambulans ve cenaze aracı! Yanlış okumadınız, konvoy halinde geçiyorlar. *** Şu iki gerçek ayrı ayrı yazı konusu olabilecek içerikte: - Akıl almaz organizasyon bozuklukları... - İnanılmaz, harikulade gönüllü organizasyonlar! Cumhuriyet, dayanışma duygusunu pazar günü manşetten duyurdu. Öylesine umut verici gönüllü hareketlerle tanıştık ki. İstanbul Beşiktaş’tan Balıkesir’e, Antalya’dan Erzurum’a... Hepsinden söz etmek isterdim. Balıkesir merkezli 911 Arama Kurtarma Derneği’ni (SAR) konu edeceğimize söz verdik. Mustafa Gürsoy başkanlığında 1999 depreminden sonra bir araya gelmişler. Her meslekten katılımcı var. Canım kardeşim Orhan Aydın’ın eşini sağ çıkardılar ama çok uzun uğraşlardan sonra kızı Eylem’in cansız bedenine ulaştılar. Tüm alet ve cihazları kendileri sağlamış. İkinci gün Osmaniye’deki enkazda iki hiltilerinin çalınmasını hâlâ hazmedememişler. Kendi içinde organize gelmiş pek çok gönüllü grubun ortak sorunu muhatap bulamamak ve sağlıklı bir organizasyonun parçası olamamaktı. Devlet, kurum ve kurallar olarak yoktu. Antakya’yı terk edenlerin başlıca gerekçesi şuydu: Güvenlik! Annelerini enkaz altından çıkarmayı bekleyen iki kişi bizden yardım istedi: - Bir kamu görevlisi görürseniz şu mesajımızı iletebilir misiniz? Kardeşim Serkan İlkbahar’la birlikte bütün gün enkaz caddelerinde dolaşırken gecenin geç vakti bir de “Kaçın... Asi Nehri üzerindeki baraj patlamış... Kaçın” bağırışlarının ortasında kaldık. Serkan bir yandan, “Abi bu bölgede baraj yok ki” diyor bir yandan etrafımızdaki kalabalığın telaşla dağılışının ortasında çıkış arıyorduk! Suriyeliler konusuna ayrıca değineceğiz! *** 11 Şubat Cumartesi günü İskenderun izlenimlerimizi “Kardeş köyler” başlığı ile dile getirmiştik. Önerimiz şuydu: Herkes deprem yardımlarının adresine ulaşmasından endişeli. Hem bu güveni sağlamak hem dayanışmayı somut hale getirmek için “kardeş köyler, kardeş mahalleler” adıyla eşleştirme yapılsa. Bir deprem köyünün her şeyini örneğin Ankara’nın bir semti karşılasa! Buna ilişkin pek çok mesaj ve telefon aldık. Yaygınlaşması ne güzel olur. Bir Balkan atasözü ile noktayı koyalım: Kardeşe kardeş demeyen, yabancıya efendi der! Çıkış, kardeşlikte!",https://www.cumhuriyet.com.tr/yazarlar/mustafa-balbay/cikis-kardeslik-2051577
Mustafa Balbay,‘Anne enkaz filmi izleme artık!’,01 Mart 2023 Çarşamba,"Adıyaman izlenimlerimizi paylaşmaya devam edelim. Depremin en çok zarar verdiği şeylerin başında “hayaller” geliyor. Çocuklar için deprem kabul etmedikleri, okula gitmelerine engel olan, bir an önce önlerinden çekilmesi gereken bir sorun! Adıyaman içindeki evleri yıkıldığı için pek çok Adıyamanlı gibi köylerine giden bir aileye konuğuz. Ailenin en küçüğü 4 yaşındaki Sayra... Ailede herkes gelecek endişesi içinde. Sayra ise oradan oraya koşturuyor. Bir oyuncağını alıp ötekine geçiyor. Bir an önce okulların açılmasını istiyor. Anne babasına özellikle akşamları çok kızıyor. Çünkü hep enkaz filmleri izliyorlar! Siyah zeytin gözleri, gözlerinden siyah saçları, koyu buğday yanakları, bembeyaz gülüşü ile Sayra cıvıl cıvıl... Ah bir de anne babası enkaz filmleri izleyip üzülmese! Sonunda dayanamamış televizyonu kapatıp seslenmiş: - Artık başka filmler izleyin! Küçücük bedeni, hayat dolu yüreği ile Sayra’nın aklı bu kadar acıyı almıyor olmalı. Konunun bir yanı psikologların işi ama bizlere düşen o ki, Sayra’lar artık böyle “filmler” izlememeli... Çadır kentlerdeki çocukların çoğu benzer ruh halinde. Çocuklar resim çiziyor, koşturmaca oynuyor, birbirlerine halay çekmesini öğretiyordu. Hepinizden özür diliyoruz çocuklar. İçinizdeki yaşam sevinciniz yok olmadı ama hayalleriniz enkaz altında... Bir daha olmaması için her şeyi yapacağız. Adıyaman’da kalabalık yerlerin başında vilayet önü geliyor. Çevre illerin valileri de koordinatör olarak burada görevlendirildiği için valilik devletin hissedildiği yer. Ihlamur içimi sohbet ettiğimiz Bitlis Valisi Oktay Çağatay, aktardığımız sorunların ayırdında olduklarını, genel koordinasyonun sağlandığını anlattı. Valilik çıkışında elinde evrak demeti ile gitmesi gereken yeni başvuru yerini kestirmeye çalışan gençle selamlaştık. Derdi hayli farklı. Yaşadığını ispat etmeye çalışıyor. Adı Mustafa soyadı Evli, enkazdan birkaç gün sonra çıkarılmış. Yaşadığına şükrederken kimi hakları için muhtarlığa başvurduğunda şu yanıtı almış: - Bizdeki kayda göre sen ölüsün! “Nasıl olur? Yaşıyorum. Kimliğim işte...” Ne dediyse, “Kayıt öldü diyor, git nüfus müdürlüğünden düzelttir” yanıtını almış. Gitmiş oraya, “Bize daha senin öldüğüne dair resmi kayıt gelmedi” demişler. Muhtara gitmiş, valiliğe git demişler. Valilik, “Muhtarların listesinden adını sildir, öyle gel” demiş. Bu arada kamu kuruluşunda çalıştığı için işini kaybetme tehlikesi gündeme gelmiş. İşyerine gidip durumu bildirmiş. “Hemen başla o zaman” demişler. “Öldüğüme dair bütün kayıtları sildirip öyle geleyim” karşılığını vermiş. Yaşadıklarının ayrıntılarını kamu görevlisi kimliği nedeniyle paylaşmak istemedi. Bizim yanımızdan ayrılırken mutluydu: “Şu an itibarıyla yaşadığımı bütün kurumlar kabul etmiş görünüyor! Yine de tekrar kontrol etmem gerek.” İnsan manzaralarından hâlâ tartışılmakta olan ilk 2-3 güne gelirsek... Adıyaman’ın Sümerevler, Alitaşı, Ulucami mahallelerinde, aşevi bankalarında, harap evlerin kıyısına kurulu çadırların önlerde konuştuğumuz yurttaşlar yer yer bizi sorguya çekti: - Birinci ölüm nedeni ne, biliyor musun? “Yıkılan evler, zemin, geç müdahale...” -Ölüm nedenini soruyorum, ne? “Bütün bu konuştuklarımız işte...” - Donarak ölüm, donarak... O gece bir soğuk vardı, bir yağmur bir kar vardı. Hava eksi 16 idi. Ve günlerce enkazın altından ses geldi. Çoğu donarak ölmüştü! Erdoğan, yanında Bahçeli ile birlikte Adıyamanlılardan ilk 2-3 günlük gecikme için helallik istedi ama biz o saatlerde kentin değişik yerlerinde yurttaşlarla konuşuyorduk! Söylediği her şeyi not almadığım için kızan bir yurttaş şöyle dedi: - Sütunları neyle kırmaya çalıştım biliyor musun? Tornavida ile... Elde bir tek o vardı!",https://www.cumhuriyet.com.tr/yazarlar/mustafa-balbay/anne-enkaz-filmi-izleme-artik-2056348
Mustafa Balbay,Atatürk Hatay şehididir!,22 Şubat 2023 Çarşamba,"6 Şubat depreminin ikinci haftasında “Yaralar nasıl sarılır” sorusuna yanıt ararken önceki akşam kalbimiz bir kez daha Hatay’la sarsıldı. 6.4 ve 5.8 şiddetindeki iki deprem hâlâ kanamakta olan yaraları daha da derinleştirdi. Depremin dördüncü günü Hatay’a gittiğimizde nelerle karşılaşabileceğimizi az çok tahmin ediyorduk. Ancak görmek başka bir şey... Yerle bir olan eski Hatay Parlamentosu... Her tarafından yara almış Vali Göbeği Parkı çevresi... Enkazdan tümüyle kapanmış Karaoğlanoğlu Caddesi... Yarı yıkılmış binaların ayakta kalan bölümlerdeki duvarlarda iz bırakmış yaşamlar... Ve ölüm! Tümüyle yıkılmış binaların önünde kulağını enkaza dayamış, derinden ses bekleyenler... İşte bu Hatay önceki akşam yeniden sallandı. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atatürk, Hatay şehididir! Bu rastgele söylenmiş, hamaset içerikli bir söz değildir. Atatürk’ün Kurtuluş Savaşı’nın başından beri ülke topraklarında gördüğü bir bölgenin 20 yıllık destanıdır. 1916’da İngiltere ile Fransa arasında imzalanan Sykes-Picot Antlaşması ile bölge Suriye ile birlikte Fransa’ya bırakıldı. 1918’de Dörtyol-Hassa hattı başta olmak üzere Fransızlara karşı direniş hareketi başladı. 1919’da Sivas Kongresi’nde, “İşgal altındaki bölgelerde Müdafa-i Hukuk örgütleri kurulur” kararının ardından Hatay Kuvayı Milliyesi oluşturuldu. 1920’de Hatay direnişi örgütlü hale geldi. Başta 500’den fazla milisle Tayfur Bey vardı. 20 Ekim 1921’de Ankara Hükümeti’yle Fransa arasında imzalanan Ankara Antlaşması’nda Hatay bölümü şöyle yer aldı: “Fransa mandasındaki Suriye topraklarında yer alacak. Ancak özerk bir yapıya sahip olacak.” Atatürk, askeri başarılarının yanı sıra diploması dehasını da devreye sokarak ileride atacağı adamlara zemin oluşturmuştu. Atatürk 1936’da TBMM’nin açılış konuşmasında şöyle dedi: “Fransa ile Türkiye arasındaki Hatay davasını sonuçlandırmanın zamanı geldi.” Anadolu’nun her yerinde Hatay mitingleri düzenlenmeye başladı. 1937’de Milletler Cemiyeti’nin de gözetimi ile Hatay Suriye’nin parçası değil, Türkiye ile Fransa’nın gözetiminde bir sancak olarak kabul edildi. Mayıs 1938’de Atatürk, Adana ve Mersin’e trenle giderek iki gün birlik denetledi. Fransa’nın itirazlarına yanıtı şu oldu: “Bana çizmelerimi giydirmeyin!” 5 Temmuz 1938’de bir Türk tugayı Hatay’a girdi. 1 Ağustos 1938’de Hatay Meclisi açıldı ve Hatay Devleti kuruldu. İlk kararı şu oldu: “Türkiye Cumhuriyeti yasaları Hatay’da da geçerlidir!” *** 23 Haziran 1939’da Hatay resmen Türkiye’ye katıldı ama işlem Atatürk’ün sağlığında, sağlığına mal olarak bitmişti. Atatürk’ün son Anadolu gezisi Hatay sorununu gerekirse çizme ile çözeceğini ilan etmek için gittiği Adana, Mersin’dir. Doktorların, “Sağlığınız buna elvermez” demesine karşın gitmiştir. Dönüşte fenalaşmış, trenle İstanbul’a Dolmabahçe Sarayı’na geçmiş, 10 Kasım’da hayata gözlerini yummuştur. Atatürk, tek bir Mehmetçiğin burnunu kanatmadan, sağlığını feda ederek Hatay’ı vatan toprağı yapmıştır. Bu acılı günümüzde tarihi gerçeklerin altını çizmek istedik. Depremden zarar gören bütün illerimizin ayrı yeri ve Türkiye Cumhuriyeti’nin parçası olarak öyküsü var. Acılı ilimiz, her tarafı tarih, uygarlık ve insanlık kokan Hatay’ı yeniden bu özelliklerine kavuşturmak hepimizin borcudur.",https://www.cumhuriyet.com.tr/yazarlar/mustafa-balbay/ataturk-hatay-sehididir-2054137
Mustafa Balbay,Seçim tarihi ortada,18 Şubat 2023 Cumartesi,"Büyük depremin ardından başlıca tartışma konusu 2023 seçimleri... 14 Mayıs enkaz altında kalmış görünüyor. Gerçekçi durum zamanında seçim. 25 Haziran Pazar günü seçimin yapılmaması için şu aşamada bir engel görünmüyor. AKP her zamanki taktiğini uyguladı. Oyunun aktif olarak içinde olmayan bir kişiye, seçimlerin ertelenmesi gerektiğini söyletti. Muhalefeti bu belirsizliğin içine sürükledi. Doğal bir siyasal refleksle muhalefet temsilcileri seslerini yükseltti: - Anayasa çok açık, sadece savaş halinde seçim ertelenebilir. Bize göre de anayasa çok açık ama... Anayasanın açık açık delindiği zamanları az mı yaşadık! Gördüğümüz o ki iktidar seçim tarihini güncellerken anayasaya değil, alacağı olası sonuçlara bakıyor. Hangisi daha avantajlı; ertelemek mi zamanında yapmak mı? İktidar medyasının, “Millet can derdinde, muhalefet seçim derdinde” türünden başlıklar atması manidar! Şu aşamada istemedikleri anlaşılıyor. *** Kamuoyunda tartışılan güçlü olasılık şu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidar seçimi istediğini ilan eder. Tarih de verir. Ancak Yüksek Seçim Kurulu (YSK) şu kararı alır: - Deprem bölgesindeki seçmen listelerinin sağlıklı oluşmadığı anlaşılıyor. Bu koşullarda zamanında seçim, erkendir. Bu olasılık çok konuşuluyor ama ocak ayı sonunda yenilenen YSK yönetiminde daha farklı bir hava var. Sızan bilgilere göre YSK ön çalışmasını tamamladı, seçimin zamanında yapılmasının mümkün olduğu kanısına vardı. Bu değerlendirmesini Cumhurbaşkanlığı’na iletti. Seçim tarihini tartışmalı hale getiren etkenlerin başında Erdoğan’ın bir yıl süre istemesi geliyor. 365 günde 10 ili yeniden imar edecek! Gün kara mizah yapılacak gün değil! Bir kişi için “Bundan sonra ne yapar” sorusuna verilen klasik yanıt şudur: Bugüne kadar yaptığını yapar! 21 yıldır yapılan ortada... İktidarın ortaya attığı “Yakılan binaların büyük bölümü 1999 öncesi inşa edildi” sözü gerçeği yansıtmıyor. Bölgedeki muhabirler bunu enkaz önündeki yayınlarda gözler önüne seriyorlar. Bir yılda yeniden inşa edilecek şehrin her şey bir yana planı tartışmalı olur. Örneğin Antakya’yı ele alalım. Bu tarihi şehrin dokusuna saygı duymadan yapılacak her bina depremden daha zararlıdır! Yıkılan binalar için tek suçlu olarak müteahhitlerin gösterilmesi, FETÖ ile mücadele yöntemi gibi! Seçilmiş suçluları ilan et, işi kapat! Bir yandan tek suçlu olarak müteahhitleri göster, bir yandan 1 yılda 10 ili yeniden yaparım, de! Bu konu daha çok haber-yorum kaldıracak. Erdoğan’ın depremi de iktidar süresini uzatma malzemesi yapması, “siyaset malzemesinden” çalmak gibi bir şey! *** Ülkelere göre davranış farklılıklarını ortaya koyan anlatımlar vardır... Fransız, Alman ve Türk üç yöneticiye sormuşlar: - Bir şehrinizde deprem oldu, evlerin yüzde 20’si tamamen yıkıldı, yüzde 30’u ağır hasarlı, yüzde 30’u hafif hasarlı, yüzde 20’i sağlam. Bu durumda ne yaparsınız? Fransız şu yanıtı vermiş: - Yıkılan ve ağır hasar gören yerleri önceki plana uygun şekilde yeniden inşa ederim. Kalan bölümü restore ederim. Alman şöyle demiş: -Yıkılan, ağır hasar gören yerleri temizler, yeni bir kent kurarım. Önceki plana bakmam. Kalan bölümü restore ederim. Türk yanıtlamış: - Kenti dümdüz eder, yeniden yaparım!",https://www.cumhuriyet.com.tr/yazarlar/mustafa-balbay/secim-tarihi-ortada-2052892
Mustafa Balbay,Kardeş köyler!,11 Şubat 2023 Cumartesi,"İskenderun’dayız... Kent merkezindeki ana caddelerin iki yanında vinçler kalkıp iniyor. Etrafındaki insanlar beşinci günün gerçeklerini kabullenip yakınlarının “hiç değilse cenazelerine kavuşma” beklentisi içinde... Halk dilinde “battı çıktı” diye adlandırılan altgeçitler ırmak olmuş. Deniz bulduğu boşluktan girebildiği kadar içeri girmiş. Caddenin iki yanındaki yıkım şöyle bir benzetme ile anlatılabilir: Bir insanın bağrına bıçağı saplayıp aşağı doğru şiddetle indirirsiniz... Derin bir kanama başlar... İşte böyle kanıyor deprem şehri! Enkaz altından en çok oyuncaklar fırlayıp dışarı çıkmış. Ayıcıklar, bebekler... Bir de ders kitapları! Enkazların çoğunda canlı insan bulma umudu bitmiş, kepçeler moloz temizleme işine girişmişti. Havada yanık ve ağır bir ölüm kokusu vardı! Enkaz kaldırıldıktan sonra “hesabı sorulması” gereken onlarca durumdan biri inşaat kalitesi. Bir enkaz kıyısında darmadağın olmuş betonu avuçlayıp parçalamaya çalıştık. Hiç de zor olmadı. Yöredeki insanlar inşaatlarda deniz kumunun kullanıldığını saklamadılar! Biz tanık olmadık ama kurtarma çalışmalarına katılan bir uzman betonun içinde deniz kabuğu gördüğünü söyledi! *** Depremden kurtulanlar için yeni bir yaşama tutunma mücadelesi başlamış. Ruhsal yaraların nasıl iyileşeceğini şu aşamada öngörmek mümkün değil. İnsanları bir nebze yaşama bağlayan aile, akraba dayanışması. Binalardan uzak köşelerde plastik sandalyeler üzerinde yapılan deprem konuşmaları en çok ölüm sayılır üzerine. Tüm deprem bölgesi için açıklanan resmi sayı sadece İskenderun için dillendiriliyor. Bunun başlıca kanıtını şöyle anlattılar: -Çoğunlukla toplu mezarlara defin yapılıyor. O anda kaç ceset torbası varsa 5-10 hepsi bir arada kepçenin az önce kazdığı çukura konuyor. Kimliği tartışmalı ise resmi yetkili eşliğinde fotoğrafı çekilip gömülüyor. Deprem anını ise şöyle özetliyorlar: -Kıyameti yaşadık! -Demir demire şiddetle vurulmuş gibi gürültü geldi. -Pazar gecesinden beri ruhum sallanıyor! Cesetlere ulaşmak için sadece o kişinin yaşadığı evin enkazına bakmak yetmiyor. Kimi insanlar deprem anında yan binanın altında kalmış. *** İskenderun’a giderken Toroslar’ın eteğinde kısa bir mola verdik. 35 plakalı bir kamyonet... Arkası yardım malzemesi dolu. Kaptan şoför Kemal Bey Gaziemirli. Ayakkabıcılar sitesi çok sayıda ayakkabı vermiş. Mahallede de her evden bir koli çıkmış. Eşi Dörtyol’dan. Orada bildikleri bir köye götürüyor yardımı. Bir başka kamyonet Rize plakalı, 53. Üç tipik Karadenizli. Topladıklarını yükleyip yola çıkmışlar. Benzin kuyruğunda ise bir karavan taşıyan özel araç vardı. Karavan federasyonu yönlendirme yapmış. Karavanını söylenen yere bırakıp gelecek. Bir mola yerinde yarım saatlik sohbetten bunlar çıktı. Millet sorununu dayanışma ile çözüyor. Bir öneride bulunsak: Deprem bölgesinde köylerin çoğuna henüz ulaşılmadı. Her köyün bölge dışında bir kardeşi olsa... Kim nereye yardım ettiğini bilse... Büyük bir dayanışma tablosu olmaz mı?",https://www.cumhuriyet.com.tr/yazarlar/mustafa-balbay/kardes-koyler-2050549
Mustafa Balbay,Saray’la YSK’nin seçim dansı!,02 Mart 2023 Perşembe,"Türkiye depremin yaralarını sarmaya çalışırken özü “ülkeye hizmet yarışı” olan siyaset de 2023 seçimlerini tartışıyor. Ankara trafiğinde ilk sırada tabii ki 06 plakalı araçlar vardır. İkinci sırada 34 gelir. Bunun dışında pek çok ilden tek tük plakalara rastlanır. Depremden sonra 02 (Adıyaman), 27 (Gaziantep), 31 (Hatay) başta olmak üzere 10 ilimizin plakalarına rastlıyoruz. Caddelerde biraz endişeli, biraz ürkek dolaşan kimi görseniz deprem bölgesinden olduğunu hemen fark ediyorsunuz. Başkent Öğretmenevi’nden Maltepe’deki otellere kadar pek çok konaklama yeri depremzedelerin geçici yuvası. Ev kiralayanlar, yakınlarının yanına yerleşenler başkentin yeni sakinleri... Onlar da bir yandan kendi geleceklerini bir yandan ülkenin bundan sonra nasıl yönetileceğini merak ediyorlar. Başkentin siyasi havasına geçersek... İktidar ve medyası seçimin zamanından da önce, daha evvel ilan edildiği gibi 14 Mayıs’ta yapılacağını dile getiriyor. İktidar kanadındaki değişik zeminlerde yapılan toplantılardan çıkan sonuç da bu yönde. Madalyonun bir de öteki yüzü var... Şöyle bir senaryo akla uzak değil: İktidar seçimi mutlaka, ilan edilen tarihte yapmak isteyecek. Bu düşüncesini demeçlerle besleyecek. Ancak Yüksek Seçim Kurulu (YSK), “Deprem bölgesindeki seçmen hareketliliğini sandık disiplini altına almamız sonbaharı bulur” diyecek. İktidar, YSK’ye çok kızacak! Sonbahara kalırsa, 4 ay sonra da yerel seçim var. İki seçim birleştirilecek Mart 2024’te yerel, genel, cumhurbaşkanlığı seçimleri bir arada yapılacak. Hemen altını çizelim, bu senaryo ciddi ciddi konuşuluyor. Ancak YSK çantada keklik değil! 2019’da İstanbul seçimleri yenilendiğinde de YKS kararını 4’e karşı 7 oyla almıştı! Şimdi o kurul üyelerinden kimse görevde değil. 11 üyenin 6’sı 2020’de, 5’i Ocak 2023’te yenilendi. Başkan Ahmet Yener, Başkanvekili Ekrem Özübek, üyeler Ali Ürker, Orhan Usta, Battal Öğüt, Mahmut Akgün 2020’de göreve başladı. Talip Bakır, Serdar Mutta, Feyzi Eroğlu, İsmail Kalender, Ali Çopur henüz birer aylık YSK üyesi. Doğum yerleri itibarıyla Eroğlu’na (Elazığ), Mutta’ya (Hatay Kırıkhan), Akgün’e (Adıyaman), Öğüt’e (Malatya) ayrıca geçmiş olsun diyoruz. Adalet Bakanı Bekir Bozdağ’ın Başkanvekili Özübek’le görüşmesinin içeriği elbet iki kişi arasındadır. Ancak sızan haberler YSK’de “Saray ne derse o olur” gibi bir havanın bulunmadığını gösteriyor. Saray bu durumun hatasız röntgenini çekmeye çalışıyor! YSK kararlarının kesin olduğunu, Anayasa Mahkemesi’nin dahi hükmünün geçmediğini anımsatıp devam edelim... Deprem gibi büyük nüfus hareketlerinde en önemli kurum İçişleri Bakanlığı’na bağlı Nüfus ve Vatandaşlık İşleri Genel Müdürlüğü. 10 Temmuz 2018’de 1 no’lu Cumhurbaşkanlığı kararnamesiyle kurulan bu kurum seçimlerin sağlıklı yapılmasında belirleyici işleve sahip. YSK’nin başlıca veri sağlayıcısı. Geçen hafta Bozdağ’la Soylu’yu bir arada görünce ayrıca duygulandık! İki bakanlık kafa kafaya verirse seçimin hukuki ve teknik altyapısı hızla sağlanabilir. Ya da sağlanmayabilir! İktidarla YSK’nin seçim tarihi dansı devam edecek. Şu olasılık yüzde 51: Erken istiyor gibi gösterip 2024’te yapmak!",https://www.cumhuriyet.com.tr/yazarlar/mustafa-balbay/sarayla-ysknin-secim%C2%A0dansi-2056708
Mustafa Balbay,AKP’nin ömrü!,28 Ocak 2023 Cumartesi,"Uluslararası alandan gelen haberler şu sorunun henüz çengelli olduğunu gösteriyor: AKP iktidarının son kullanma tarihi doldu mu yoksa yeniden bir kredilendirme dönemi mi başlayacak? Soru çok çetrefilli... Son 10 gün içindeki haberleri alt alta koyup devam edelim: Suudi Arabistan maliye bakanı, Türkiye, Pakistan, Mısır gibi ülkelerin mali açıdan korunması gerektiğini söyledi. Bu ülkelerde istikrarı sağlamak gerektiğini vurguladı. Rusya dışişleri bakanı, Erdoğan’ın ricası üzerine Esad’la görüşmesinin sağlanacağını açıkladı. ABD’deki Halkbank davası AKP iktidarının üzerinde Demokles’in kılıcı gibi sallandırılmaya devam edecek. ABD, bu davada hukuk aramak yerine Erdoğan’ı kontrolünde tutmak üzerine plan yapıyor. *** Yukarıdaki tablo aklımıza ister istemez AKP iktidarının yola çıktığı günleri getirdi. Erdoğan, hiçbir resmi devlet sorumluluğu olmadan dönemin ABD Başkanı Bush’la görüştü. ABD’ye Irak’ı işgal operasyonunda, kayıtsız şartsız yanında olacak bir Türkiye yönetimi gerekiyordu. Çok sancılı oldu ama öyle oldu... Meşhur 1 Mart 2003 tezkeresinin TBMM’den geçmemesi ciddi bir sorun yarattı ama devamında şu görüş öne çıktı: AKP iktidarını deliğe süpürmek yerine kullanmaya devam etmek! “Deliğe süpürmek” bizim değil, AKP içinde ABD ile ilişkilerden sorumlu kişilerin değerlendirmesi... Benzer durum Avrupa Birliği (AB) ile de geçerli. AB, Türkiye’yi kol mesafesinde tutmak istiyordu. Gerektiğinde yumruk atacak, gerektiğinde el sıkacak. Bu da çok sancılı oldu ama öyle oldu... AB, Türkiye’den istediklerini AKP’ye yaptırdı. AKP de 2008’e dek AB’yi eldiven ve merdiven olarak kullandı. Pek çok devlet kurumunun içi boşaltılırken gerekçe hazırdı: AB öyle istiyor! Küresel ekonomik yapı genel olarak AKP’den istediğini aldı. Devletin ilaç fabrikaları kapatıldı, çokuluslu şirketler tüm piyasaya hâkim oldu. Kâğıt fabrikaları kapatıldı, satıldı. Bugün kâğıtta dışa bağımlı hale geldik. 21 yılda dışarıdan Türkiye’ye 1 trilyon dolar girdi, 3 trilyon dolarlık değerimiz yabancıların oldu. *** Yukarıdaki örnekleri artırmak mümkün... Bugüne gelirsek... Uluslararası yapı AKP ile yürüme konusunda kararını vermiş gibi görünüyor. Diyor ki: Biz istediğimizi yine de en iyi AKP tipi bir iktidara yaptırabiliriz! Dış destek bir iktidar için önemlidir. AKP iktidarı bunu çok iyi kullandı. Öyle ki dış destek azalınca bile “Bizi kıskanıyorlar” deme siyasetini üretti! Perde arkasında söylenelerle perde önünde söyleneler çok farklı oldu. Son not: AKP iktidarı Türkiye’nin çıkarları ile AKP’nin çıkarları karşı karşıya gelince hep ikinciyi tercih etti!",https://www.cumhuriyet.com.tr/yazarlar/mustafa-balbay/akpnin-omru-2025857
Mustafa Balbay,Ölüm sana ilişemez!,24 Ocak 2023 Salı,"Uğur Mumcu’nun alçakça bir saldırı sonucu aramızdan koparılışının üzerinden 30 yıl geçti. 24 Ocak 1993 merkeze alındığında 1990’lı yıllar için şu tanımlamayı yapabiliriz: 90’lar karanlığı! 31 Ocak 1990’da Atatürkçü Düşünce Derneği Genel Başkanı Prof. Dr. Muammer Aksoy’un öldürülmesiyle başlayan süreç hâlâ aydınlatılamadı! Prof. Dr. Aksoy’un ardından 7 Mart 1990’da Çetin Emeç, 4 Eylül 1990’da Turan Dursun, 6 Ekim 1990’da Doç. Dr. Bahriye Üçok katledildi. Uğur Mumcu Cumhuriyet’teki köşesinden sürekli sordu: - Sıra kimde? Kimde olduğunu biliyordu aslında. Bunu en iyi Güldal Mumcu’nun, “İçimden Geçen Zaman” kitabında yaşıyoruz. Uğur Mumcu, ortak özellikleri Atatürk Cumhuriyetine katıksız bir aşkla bağlanmak olan aydınların katledilmesini sorguluyordu. Toplum kendisine de şu unvanı yakıştırmıştı: Kalpaksız Kuvvacı! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Uğur Mumcu seçtiği yolun devamını çok iyi bilerek, cesurca karanlığın üzerine yürüdü, doğruyu haykırmayı sürdürdü, araştırmacı gazeteci kimliğini inşa etti... Onu yeni kuşaklara hangi yönleriyle anlatmak gerektiğini sıralarken, liste uzayıp gitti: Gazeteci Yazar Aydın Araştırmacı Kanaat önderi Toplum lideri Hukukçu Polemikçi… Aydınlanma savaşçısı... Öyle bir gazeteciydi ki ele aldığı konuyu bütün yönleriyle aydınlatmadan bırakmazdı. Herkes onun bu kimliğine inandığı için ilk ona bilgi-belge vermek isterdi. Bu bağlamda binlerce asistanı vardı! Öyle bir yazardı ki ele aldığı konuyu sözcüklerle ete kemiğe büründürürdü. Çok ciddi bir konuya ilişkin yazısı bazen acıklı güldürüye, bazen hüzünlü bir öfkeye, bazen insanı yerinden fırlatan bir heyecana dönüşürdü. 21 Ekim 1999’da katledilen Ahmet Taner Kışlalı şu sözü sık kullanırdı: Aydın olmanın ölçütü, bilgi değil tavırdır! Uğur Mumcu öyle bir aydındı ki tam da bu tarifin sahibiydi. “Bilgi sahibi olmadan fikir sahibi olunmaz” onunla bütünleşmiş sözlerden sadece biriydi. Uğur Mumcu bilgi ve fikir sahibi olmakla da yetinmezdi, tavır sahibi idi. Sol sosyalist düşünceleri benimserken, mücadeleyi “silahlı” yapmak isteyenlerle cezaevinde konuşup şu başlıkta kitap yazdı: Çıkmaz sokak! Öyle bir araştırmacıydı ki akademisyenlik ötesinde. Papa Mafya Ağca kitabını dikkate alan Roma mahkemesi şu kararı aldı: - Uğur Mumcu’yu da dinlemeliyiz! Öyle bir toplum lideri ve kanaat önderiydi ki 1980 darbesinden sonra demokrasiye geçilirken hatırlı bir heyet kapısını çaldı, şu öneriyi götürdü: - Bir partinin başına geçip Türkiye’yi toparlasanız! Hukukçu yanı tüm yazılarının temeliydi. Polemikçi yanı bütün yeteneklerinin zirvesiydi. *** Uğur Mumcu yukarıda saydığımız bütün değerlerde yaşamaya devam ediyor. Onun mücadelesini verdiği karanlık da... Öldürülüşünün 20. yılında Silivri mahpushanesindeydim. O günlerde Güldal Mumcu’nun bir söyleşisini anımsıyorum: “Yaşasaydı Uğur da Silivri’de olurdu...” Uğur Mumcu’lara borcumuzu ancak onların hayal ettiği Türkiye’yi gerçekleştirerek ödeyebiliriz. Bu mücadeleyi ne pahasına olursa olsun bırakmayacağız. Bugün yüzlerce yerde, binlerce kişi onu selamlayacak... Biz de İzmir Karşıyaka’da Zübeyde Hanım salonunda kardeşim Atila Sertel, Karşıyaka Belediye Başkanımız Dr. Cemil Tugay’la Uğur Mumcu’ya sesleneceğiz: Ölüm sana ilişemez!",https://www.cumhuriyet.com.tr/yazarlar/mustafa-balbay/olum-sana-ilisemez-2024457
Mustafa Balbay,Sı-fırlama!,01 Şubat 2023 Çarşamba,"Erdoğan kendine özgü bir üslupla kestirip attı: -2018’de kilometreyi sıfırladık! Bir cümlede her şeyi özetledi. Neye dayanarak sıfırladı? Anayasanın neresinde böyle bir sıfırlama var? Yeni bir anayasa yürürlükte de milletin haberi mi yok? Her anayasa değişikliğinde cumhurbaşkanlığı süresi sıfırlanıyorsa bugüne kadar kaçıncı sıfırlama yapılmış olurdu? Soruları uzatmak mümkün... Ancak  mümkün olmayan bir şey var: Anayasayı yok saymak! Bugün yok saydığınızı düşünebilecek kadar ileri gidebilirsiniz ama bunu taşıyamazsınız. Yetki gaspını da aşıp anayasa gaspına girişmek, “Aya dört şeritli yol yaptım” demekten daha akıldışı bir durumdur! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Cumhurbaşkanının görev süresini belirleyen 101. madde 2007’de değişti. Resmi değişiklik tarihi, 31 Mayıs 2007. Cumhurbaşkanı daha  önce yedi yıllığına bir kez Meclis’te seçilirken 2007’de iki kez beş yıllığına halk tarafından seçilmesi referandumla benimsendi. İki temel koşul var: 1- 40 yaşını doldurmuş olmak. 2- Yüksekokul diploması sahibi olmak. Bu iki koşula sahip, milletvekili seçilme yeterliliği bulunan her Türkiye Cumhuriyeti yurttaşı cumhurbaşkanı adayı olabilir. Erdoğan’ın üniversite diploması “dokunulmazlık” kapsamında bir soru. Çok temel bir koşul olduğu halde YSK de konuyu kapsama alanı dışında bıraktı. Şimdi de Erdoğan’ın kaçıncı kez cumhurbaşkanı seçildiği tartışma konusu. İki mi bir mi? Fıkra gibi! Dışarıdan birisi bu halimize baksa güler. Der ki: -Siz sayı saymasını mı bilmiyorsunuz anayasa yapmasını mı? Sanki ikisi de! Yürürlükteki anayasanın adı ne? 1982 Anayasası... Maddeleri çok kez değişmiş olmasına rağmen hâlâ bu anayasa geçerli. Değişiklik ne zaman yapılmış? 2007’de. Erdoğan o tarihten bu yana kaç kez cumhurbaşkanı seçildi? İki. Tekrar aday olması mümkün mü? Meclis kendisini feshederse, cumhurbaşkanı görev süresini tamamlamamış olacağı için son bir kez daha olabilir. Bu durum oluşmazsa aday olabilir mi? Anayasa ortada, olamaz! Bilal’in bile çok rahat anlayacağı bir tablo. *** Erdoğan’ın kafadan sıfırlaması “sistem değişikliği”ne dayandırılıyor. Eğer bu geçerli olsaydı tarihimizde ne olurdu? 1961 Anayasası’ndan sonra seçilen Cumhurbaşkanı Cemal Gürsel, dördüncü değil, birinci cumhurbaşkanı olarak anılırdı. 1982’de seçilen Kenan Evren yedinci cumhurbaşkanı değil, birinci olurdu. Ara dönemlerde bile girilmemiş bu keyfi yol, şimdi dayatılıyor. İkinci el arabanın kilometresiyle oynayıp, “sıfır model” demek gibi. İktidar bu tartışmayı bilerek “kontrollü kaos” olarak getirmiş de olabilir. Adaylığına karşı çıkanlara denecek ki: -Siz Erdoğan’dan korkuyorsunuz. O yüzden aday olamaz diyorsunuz! Neresinden tutsanız elinizde kalıyor. Yeter artık... Böyle sı-fırlamalıkların olmadığı bir Türkiye hepimizin hakkı...",https://www.cumhuriyet.com.tr/yazarlar/mustafa-balbay/si-firlama-2027099
Mustafa Balbay,Soylu’nun görünen yüzü!,17 Ocak 2023 Salı,"CHP Grup Başkanvekili Özgür Özel’in 12 Ocak günü yaptığı İçişleri Bakanı Süleyman Soylu merkezli açıklamalar, Ankara’da uzunca bir süredir konuşulanları bilgiye-belgeye dönüştürdü. Geleneksel bir anlatım vardır; Türkler bir yasaya, “Acaba neresinden delebilirim” diye bakarlar. Yasaya uymak için gerekeni yapmak yerine, yasayı delmek için yol-yöntem aramak! Bunun başka bir örneğini iletişim teknolojisinde yaşıyoruz. İktidar, iletişimin gücünü nasıl üretime katarım, nasıl yaygınlaştırırım diye değil de “Bu güçle nasıl gücüme güç katarım, nasıl muhalefeti sustururum, nasıl herkesi sindiririm” hesabı yapıyor. İşte bunun bir yansıması olarak Ankara’da Çukurambar’dan Ulus’a değişik semtlerde binlerce kişilik trol ordusu kurulduğu, merkezi olarak yapılan yönlendirmelerle trollerin harekete geçtiği konuşuluyordu. Bunu doğrulayan pek çok operasyon yaşadık. *** Özgür Özel, bu oluşumun bir ayağını belgeleriyle birlikte açıkladı. Emniyet Genel Müdürlüğü’nün ve Jandarma Genel Komutanlığı’nın resmi hesaplarının Emin Şen isimli bir İçişleri Bakanlığı görevlisi tarafından yönetildiğini ortaya koydu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böyle bir yapı kurduktan sonra trol ordusuna bile gerek yok. Devletin 1839’da kurulmuş jandarma, 1845’te kurulmuş Emniyet gibi iki asırlık güvenlik kurumu adına her türlü mesajı sosyal medyadan yayınlama yetkisini elinde bulundurmak başlı başına bir güç. Bu gücün Kılıçdaroğlu’na karşı değişik zamanlarda kullanıldığını gördük. Örneğin, Soylu’ya yönelik bir eleştiriye yanıtı, Emniyet’in ve jandarmanın resmi hesapları veriyordu. Özel, Soylu’nun “Ebabiller” isimli 8 bin kişilik bir trol ordusu kurduğunu da açıkladı. AKP Grup Başkanvekili Bülent Turan buna şu yanıtı verdi: “Dağ, fare doğurdu!” Bu açıklamadan şu olasılıklar çıkıyor: 1- Hukuk dışı bir şekilde 8 bin kişilik trol ordusunun kurulması gayet normal. Bunda şaşılacak bir şey yok. 2- Bu da bir şey mi, daha neler var. Biz de daha büyük şeylerin açıklanacağını sanmıştık. 3- Soylu’nun kullandığı yetki, yaptığı açıklamalar dikkate alındığında, Soylu’nun yasalara değil, yasaların Soylu’ya ayak uydurması gerektiğini herkes görecektir. Bu da onlardan biridir. Soylu böyle bir şey yaptıysa buna uygun bir yasa çıkarılır olur biter. *** Yukarıdaki üç şıkkı kara mizah amaçlı sıralamadık. Her birinin yaşanmışlıklardan kaynaklanan derinliği var. Bir başka deyişle ortaya çıkanlar Soylu’nun görünen yüzü! Ankara’da konuşulan şu olasılıkları da yakın gelecekte konuşulacakları dikkate alarak sıralayalım: 1- Jandarma ve Emniyet aynı zamanda istihbarat birimlerine de sahip. Başta bu kanallar olmak üzere Soylu, zengin bir arşive sahip. Bu arşiv gücü Soylu’yu makamda tutuyor. 2- İktidar gücünün farklı odakları Soylu’nun bakanlıktan alınması için gerekçeleriyle birlikte Saray’a etki yapmaya çalışıyor. Ancak Saray ısrarla bu girişimleri durduruyor. 3- Güvenlik ve istihbarat gücü Soylu’nun yanı sıra Savunma Bakanı Hulusi Akar ve MİT Başkanı Hakan Fidan’da var. Bu kaynaklarla Soylu’nunkiler yarışacak düzeyde! Kiminki daha güçlü sorusunun yanıtı kaynakları kullanma iradesine bakar! 4- Devlet kurumları içinde kişilere dayalı kullanılan yapılar oluştu. Özgür Özel’in açıklamaları bu yapıların neler olduğunu anlamak için ipucu veriyor. Sonuç: Buzdağının görünen kısmı diye bir tanım vardır. Özel’in açıkladıkları Soylu’nun görünen kısmı. Devletin çarkı trollenmiş durumda!",https://www.cumhuriyet.com.tr/yazarlar/mustafa-balbay/soylunun-gorunen-yuzu-2022171
Mustafa Balbay,Yarın?!.,25 Ocak 2023 Çarşamba,"6’lı masanın 11. toplantısı yarın yapılacak. 12 Şubat 2022’de Ahlatlıbel’de CHP’nin ev sahipliğindeki ilk toplantı sonrasında herkesin yanıtını aradığı soru şuydu: Devam eder mi? Farklı siyasal tabanlardan gelen 6 partinin lideri buluşuyor, “Kararlıyız, bu masada umut üreteceğiz” diyordu. 13 Şubat günü 6’lı masanın bütün taraflarıyla konuşmuş, gözlemlerimizi şöyle paylaşmıştık: Maya tutmuş! Gerçekten de masanın tüm tarafları ciddi bir hedef ortaklığı edinmişti, çıkışın birlikte yürümek olduğu kararında birleştiklerini görmüştük. Birkaç gündür 26 Ocak’taki liderler buluşması ve 30 Ocak’taki tüm parti kadrolarının katılımıyla yapılacak, “deklarasyon” paylaşımı öncesi taraflarla konuşuyoruz. Gördüğümüz şu: Maya iyi kullanılıyor ama asıl olan burada üretilen umudun halkın yüreğinde büyümesi! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aldığımız bilgilere göre 6 partinin liderlerle birlikte çalışan üst kadroları ortak mesaiyi artırdı. Hükümet programı üzerinde ortak paydalar öne çıkarıldı. Kimi tartışmalı konular liderlerin son buluşmasına bırakıldı. Şubat ayının üçüncü haftasına kadar milletvekili seçimlerine nasıl girileceği netleşecek. Özellikle 2-3 milletvekili çıkaran iller üzerinde çoktan seçmeli formüller var. Eğer 6 Nisan 2022’deki değişikliklerin uygulanması söz konusu olursa ittifak bağları farklı örülecek. Kimi illerde İttifak, ittifaksız girme kararı alabilir. Örneğin 3 milletvekili çıkaran ilde 2 ittifak birer sandalye aldı. 3. sandalyenin hesaplama yönetimi 2018’e göre farklı. Artık oy hesabında en sona en çok oyu alan ittifak değil, parti dikkate alınacak. Buna benzer yeni iktidar manevralarına karşı çözüm arayışlarını sürüyor. Bu aşamada 6 parti arasında “anketler savaşı” demek abartı olabilir ama “anketler çatışması” yaşanıyor. Milletvekili listelerine temel olacak başlıca veri bir önceki seçimler ve bugünkü anketler. Gerek 26 Ocak gerekse 30 Ocak buluşmanın devamında netleşecek cumhurbaşkanı adayı ne zaman açıklanacak? Cumhur İttifakı’nın 14 Mayıs tarihinin öne çıkmasından sonraki başlıca gündemi şu: Tarihi açıkladık, adaylarını açıklayamıyorlar! Dün Bahçeli de topa buradan girdi. Buna karşılık Millet İttifakı içinde şu şüphe de var: Seçimi 18 Haziran’da yapmayı planlamış olabilirler. Bize erken depar attırmak istemiş olabilirler. Adayımızı açıklayıp bizi açığa düşürmek, adayımızı yıpratmak istemiş olabilirler. Bu kadar “olabilir”i düşünmek olacak şey değil ama, “İktidar bunu yapmaz, o kadar da değil” diyemiyoruz. *** Sonuç olarak yarın, siyasette yeni bir yoğunlaşma döneminin başlangıcı olacak. Erdoğan, başlangıçta yok saydığı, küçümsediği, hakaret ettiği 6’lı masaya son günlerde saldırmaya başladı. Bunu Millet İttifakı açısından hayra yormak gerekli. İktidar gücü sizi muhatap aldığı an ne olursa olsun yarış sizin de iktidar seçeceği olduğunuz algısıyla devam eder. Bütün mesele bu muhataplığın hakkını vermek. Verirseniz toplum katında da seçenek sırasına girersiniz. Bir muhalefet milletvekiline sorduk: - Anadolu’ya gittiğinizde halk size en çok ne diyor? “Bıktık... Usandık... Bizi bu gidişten kurtarın, diyor...” - Başka ne diyor? “Yeter artık... Her yıl öncekini aratıyor, diyor...” - Başka? “Almak istediğin yanıt ne, Sayın Balbay?” - Size, siz gelin, bekliyoruz, bizi siz kurtarırsınız diyor mu? “O şekilde demiyor...” Halkın bu iktidardan bıkması işin yarısı. Öteki yarısı “şu gelsin” demesi... Yarından tezi yok, bu yaratılmalı!",https://www.cumhuriyet.com.tr/yazarlar/mustafa-balbay/yarin-2024750
Mustafa Balbay,Bay Kemal El Tayyip,02 Şubat 2023 Perşembe,"Son anda bir değişiklik olmazsa 14 Mayıs’ta sandık görünüyor. “Son anda” vurgumuzun nedeni, tarihin her an değişebileceği havasının devam etmesinden. Kısa bir süre öncesine kadar seçim tarihini Erdoğan’la Bahçeli’nin de bilmediğine dikkat çekmiştik. Bilmiyorlardı, zira kendileri için en uygun tarihi öngöremiyorlardı. Şu aşamada görünen, Erdoğan’ın 3. kez aday olup olamayacağı tartışmasını diri tutmak. Anayasayı sonsuz yorumlama hakkı ellerinde olduğu için Millet İttifakı “hukuk” dediğinde, “Korkaksınız, Erdoğan’dan korkuyorsunuz” diyecekler. “Anayasa madde 101 çok açık. Bir kişi en çok 2 kez aday olabilir” dediğinde, “Millet Erdoğan’ı aday da yapar yeniden de seçer” diyecekler. Dilin kemiği yok... Siyasetin kuralı yok... Demokrasinin kurumu yok... *** Peşrevi kısa tutup Kılıçdaroğlu ile Erdoğan’ın salı-çarşamba atışmasını sütuna yatıralım... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kılıçdaroğlu, adaylık çıtasını bir tık daha yükseltti, “Ben Kemal, geliyorum” dedi. CHP Genel Merkezi’nde de Kemal Bey’in adaylığı borsa dili ile satın alınmış görünüyor. Koridorlarda şu konuşuluyor: “Kemal Bey, MYK üyelerine milletvekilliği için başvurmayın, dedi. Bunun iki anlamı var; seçimden sonra iktidara gelirsek, bakanların milletvekili olmaması gerekiyor. MYK üyelerine bu yönde bir beklenti yüksekliği sundu... Madalyonun öteki yüzü de partinin Meclis grubunda büyük bir tasfiye olacağı...” Bu koridor değerlendirmesinin altı üstü dolu görünüyor. Kemal Bey, iktidar hedefini göstererek elini çok rahatlatmış durumda. 6’lı masanın İYİ Parti dışındaki bileşenleri Meclis’e nasıl girecek? Bu konuda oluşturulan komisyonların ciddi çalışmalar yaptığı, anketleri, önceki seçim sonuçlarını masaya yatırıp seçenekli adımlar sunduğu konuşuluyor. Muhtemel kimi illerde 6 partiden sadece biri desteklenecek. Böylece iktidarın küçük ittifakın daha az milletvekili çıkarması planının önüne geçirecek. Bakarsınız, Millet İttifakı daha yüksek oy alır, Cumhur hazırladığı oyunun kurbanı olabilir. Kemal Bey’in suikast tehdidinden söz etmesi ne ölçüde gerçekçi? Burada mesele Kemal Bey’in korkusuzluğu değil, halkın korkup ürkmesi! CHP ne olursa olsun umudu en öne koymak ve umudu büyütmek zorunda. *** Erdoğan’ın dünkü konuşması daha çok cevap verme ve bugüne kadar yapılanları anlatma zeminindeydi. Geleceğe dönük vereceği bir umut kalmamış görünüyor. “Bay Kemal” söylemini Kılıçdaroğlu’nun alıp kabul etmesinden sonra Erdoğan bir süre bunu kenara koymuştu. Dün “Bay Kemal”e ek yaptı: - Bay bay Kemal! Sözlükler “bay bay”ın anlamını farklı şekillerde veriyor. “Veda”, “görüşürüz”, “güle güle”... Burada Erdoğan veda ediyor anlamı da çıkarmak mümkün. Kemal Bey’in verdiği yanıt da bu yönde... Polemik, kelime oyunları siyasetin doğasında var. İşin içine bir nebze mizahın girmesi de fena olmaz. Ancak Kemal Bey’in suikast tehdidi aldığını açıklamasının öteki yüzü şu: Seçim sürecine gerilimin bulaşması endişesi. Bu olasılığı aklımızdan dahi geçirmemeyi dilerdik! Seçim öncesinde son düzlüğe giriyoruz. Beklentimiz şöyle: Bütün sığ tartışmaları, kaos havasını, belirsizlikleri silip süpürecek bir heyecan fırtınası... Toplumdaki sessizlik, bu fırtına beklentisi olmalı!",https://www.cumhuriyet.com.tr/yazarlar/mustafa-balbay/bay-kemal-el-tayyip-2027427
Mustafa Balbay,OHAL bu hali örtemez!,08 Şubat 2023 Çarşamba,"Yazıyı kaleme aldığımız saatlerde büyük Anadolu depreminin üzerinden ilk 24 saat geçmiş, ikinci 24 saat dakika dakika işliyordu. Geçen her saniyenin kıymetini enkaz altında kalan, kurtarılma umuduyla bekleyen kişilere sormak gerekir. Önceki günün yanı sıra dün de bu “bekleyişe” ilişkin pek çok kişiyle konuştuk. Yaşamın her alanına karşılık gelen bir atasözüdür: Umutsuzluk, yalnızlıktan doğar! İnsanlarda büyük bir yalnızlık duygusu hâkimdi. Büyük felaketler herkesi eşitler. Başkentte, başta Hatay olmak üzere enkaz altında yakını bulunanlar bölgeye kurtarma ekibinin gönderilmesi için çırpınıyordu. Yetkililere ulaşamayınca çareyi medyanın konuyu dile getirmesinde arıyorlardı. *** Saniyenin bile önemli olduğu bir süreçte ilk gün alınan en önemli karar şuydu: 12 Şubat Pazar gününe kadar ülke çapında yas ilan etmek. Elbette yasımızı tutacağız. Ancak en az acıyı paylaşmak kadar önemli olan büyük bir seferberlik duygusu ile kimsenin yalnız olmadığı hissetmesini sağlamaktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yeniden altını çizelim; felaket çok büyük. Devletlerin ana işlevi, böylesi felaketlerle baş edebilecek güce ve organizasyona sahip olduğunu göstermesidir. Güç tek başına yetmez, iyi de organize edilmesi gerekli. Bunu göremedik. Örneğin, AKP iktidarından önce kısaltılmışı EMASYA olan Emniyet Asayiş Yardımlaşma Protokolü vardı. Büyük bir felaket anında bütün kurumların işbirliğini sağlıyordu. Bu yapı ortadan kaldırıldı. Kurumlar arasında koordinasyon olmadığını iki gündür yaşayarak görüyoruz. Osmaniye milletvekili Baha Ünlü ile deprem bölgesinden konuşurken şu noktaya dikkat çekti: “Bir ilde felaket olunca hemen çevre iller yardıma koşar. Ama bu kez komşu iller de enkaz altında. Daha büyük bir organizasyon gerekli...” Erdoğan dün öğleden sonra yaptığı konuşmada 10 ilde olağanüstü hal (OHAL) ilan edildiğini söyledi. Ayrıca afet bölgesi ilanını açıkladı. Bunlar beklenen çıkış arayışlarıydı. Ancak bu önlemler sadece durumu kurtarma amacına dönük. Hatta hemen imar işini öne alarak, bu sürecin rant boyutunun da hesaplandığına dikkat çekmeden geçemeyeceğiz. *** Bölgeden gelen haberlerden biri de şuydu: Yağma başladı! Kimi marketlerin yağmalanmasına ilişkin görüntüler, sosyal medyada da konu oldu. Ancak sorunun daha derin ve kaygı verici olduğunu duyuyoruz. Yan apartmandan bilgisayar, televizyon gibi günlük ihtiyaçların dışında eşyaların götürüldüğünü gören bir yurttaş, az ötedeki güvenlik görevlisine neden müdahale etmediğini sormuş, şu yanıtı almış: - O benim işim değil! İki noktaya daha dikkat çekmeden geçemeyeceğiz: 1- Valiler nerede? 2- İçişleri Bakanı Soylu nerede? Başta vurguladık; umutsuzluk yalnızlıktan doğar. Valiler kamuoyuna da “Devlet iş başında” dedirtebilirdi. Olmadı. Soylu ilk gün, “Felaket çok büyük” dedi, gitti. Dün bilgisayara, “Soylu bugün nerede? Bugün ne dedi” diye yazdık. Sadece ilk günkü demeci vardı! Dün akşam saatlerinde Kahramanmaraş’ta göründü, ilk 48 saatin önemini anlatıp “Yardıma ihtiyaç var” demekle yetindi. Acımız büyük... Yaraları görmezden gelmek yerine çare aramanın daha yurtseverce olduğuna inanıyoruz.",https://www.cumhuriyet.com.tr/yazarlar/mustafa-balbay/ohal-bu-hali-ortemez-2049376
Mustafa Balbay,Düğüne gider gibi,31 Ocak 2023 Salı,"Başkentteki büyük buluşmaların mekânı olan Congresium dün sabah saatlerinden itibaren Anadolu’nun hemen hemen bütün illerinden gelen altı partinin temsilcileriyle dolmaya başladı. Genel hava düğüne gelir gibiydi... Bir grup, tanımasa bile karşıdan gelen grubu selamlar ya... Kendi aralarında fikir yürütürler: -Geçenler damat tarafı mıydı? İçlerinden biri cevap verir: -Sanırım gelinin okul arkadaşları! Davetlilerin yerleri isim yazılarak ayrılmıştı ama doğal olarak uyan olmadı. Boş bir yer bulduk. Yan koltuktaki, “Ben DEVA Partisi Denizli örgütünden. Burasını CHP Denizli il başkanı bana emanet etti” dedi. Hemen yanda Honaz Belediye Başkanı Yüksel Kepenek’le selamlaştık. Salonun en üstünde, yaylada yer bulduk. Sağımızda Kütahya İYİ Parti heyeti, solumuzda Samsun Atakum Belediye Başkanı Cemil Deveci, önümüzde Saadet Partisi İstanbul yönetiminden bir ekip vardı. Ekipteki Mehmet Emin Ertaş, 15 Temmuz gazisi. “İmamoğlu’nun davetine katılan tek gaziyim. Burası kardeşler topluluğu” dedi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Genel olarak tepedeki maya, parti teşkilatlarında da tutmuş. *** Liderlerin tek tek anons edildiği sırada alkışlar birbirine yakındı. Ancak Temel Karamollaoğlu’na biraz daha fazlaydı. Altı partinin temsilcisi Millet İttifakı’nda yapılacakları sıralarken en çok alkış şu konularda yükseldi: -Cumhurbaşkanlığı’nı yeniden Çankaya Köşkü’ne taşıyacağız. -Beştepe’deki Saray’ı ve ötekileri halka açacağız. -Cumhurbaşkanlığı uçaklarını satıp orman yangını uçağı alacağız. -Yolsuzluklara son vereceğiz. -Bütün kadrolarda liyakate önem vereceğiz. -Haksız elde edilen kazançları geri alıp Hazine’ye aktaracağız. -Yanlış karar verdiği kesinleşen hâkim cezasını çekecek. 2500 maddelik vaatler bütününün ruhu şöyle özetlenebilir: -Devleti, kurallarla ve kurumlarla yöneteceğiz. Bunun için gerekli hazırlıkları yaptık. -Bütçe halkın bütçesi olacak. Her şey şeffaf hale getirilecek. -Meclis, denetim ve yasa çıkarma işlevinin merkezi olacak. Devlete ait bütün kararlar burada alınacak. *** 2500 vaat, hayli yüksek! Sanki biraz “vaat obezitesi” olmuş. Bunun halkın kolay anlayacağı sadelikte ve kısalıkta olması daha uygun düşerdi. Katılanlara 250 sayfalık “Yarının Türkiyesi için ortak politikalar mutabakat metni” kitabı dağıtıldı. Böyle bir belge elbette gerekli. Bunun yanında insanların çevresiyle paylaşabileceği tek sayfalık metinler de uygun düşerdi. Başta vurguladık: Maya tutmuş. Bunun bir sloganı gerekli. O slogan bulunmuş ve salonun her tarafına, nereye baksan görünecek şekilde konmuş olmalıydı. Ortam gerçekten de düğüne gelir gibi mutlu, umutlu ve kardeşçe idi. Ancak halaya kalkacak heyecan yoktu sanki! Çıkışta hemen her partiden insanla fotoğraflar çektirdik, dostça selamlaştık. En çok şu soruyu sordular: -Bu vaatler çok güzel... Güzel de... Kiminle yapılacak?",https://www.cumhuriyet.com.tr/yazarlar/mustafa-balbay/dugune-gider-gibi-2026732
Mustafa Balbay,Seçim-toto!,21 Ocak 2023 Cumartesi,"Sonunda iş bu noktaya geldi. Seçimin tarihinden hangi yasanın uygulanacağına, Erdoğan’ın üçüncü kez aday olup olamayacağından Meclis’in hangi koşullarda seçim yetkisi kullanacağına kadar her şey tartışma konusu. Hemen altını çizelim bize göre bu durum iktidarın beceriksizliği değil, tam tersine planlı bir politikası. Her şeyi tartışmalı hale getir... En temel kurumlar bile hedef olup yıpransın... Seçim takvimi gibi kolayca netleştirilecek bir durum bile belirsiz hale gelsin... Bu karmaşa, gelişmeleri dikkatle izleyenleri, yurttaşları bezdirsin... Devamında şu densin: Ne olacaksa olsun da bu tartışma bir an önce bitsin! Buna “kontrollü karmaşa”, “yönetilebilir kaos” gibi terimler karşılık gelebilir ama halk dilindeki karşılığı şu olsa gerek: Bulanık suda balık avlama! *** Yürürlükteki anayasanın adı şu: 1982 anayasası... Pek çok değişikliğe karşın, yamalı bohça haline gelmesine karşın halen bu geçerli. Buna göre de bir kişi en çok iki kez cumhurbaşkanı seçilebiliyor. İktidar, “Her şey 2018’den itibaren başlar” deyip, Erdoğan’ın önceki cumhurbaşkanlığını saymamayı gündeme getiriyor. Böylece “ortaya karışık” bir tartışma çıkıyor: - Erdoğan bugüne kadar iki kez mi cumhurbaşkanı seçildi, bir kez mi? - İkiyse üçüncü kez aday olabilir mi? Saray’ın hedefi şu görünüyor: - Muhalefet benim aday olamayacağımı gündeme getirsin. Ben de, “Korktunuz değil mi” diye propaganda yapayım. İşin hukuki yönü mü? Geçiniz efendim. Biz seçimi yapalım, hukuk arkadan gelsin. Seçimden sonra bu işe bakarız. Ne kadar acıklı bir güldürü! Geçelim... 31 Mart 2022’de yürürlüğe giren, seçim barajının yüzde 7 olmasını, ittifak bağlarının gevşemesini öngören değişiklik hangi koşulda 2023’te geçerli olur? Bu da soru mu canım! Anayasa açık ya, seçimlere bir yıl kala yapılan değişiklik uygulanmaz. Bir yıl nereden hesaplanacak? Sandığın konduğu günden mi, seçim takviminin başladığı günden mi? Alın size nur topu gibi bir tartışma daha. Eğer erken seçim kararı alınırsa Erdoğan bir kez daha aday olabilir. Çok net! Tamam da seçime erken seçim demek için ne kadar erken olmalı? Yukarıdakilerin üstüne bir de bu! *** Seçim tarihi 14 Mayıs olarak öne çıktı ama iki gündür Ankara’da başka bir hava var. İktidarın 14 Mayıs söylemini hedeflediği gibi kullanamayacağını gördüğü, 30 Nisan’a çekmeyi tartıştığı konuşuluyor. Bu konuda bahse giren bile var. Kulislerde konuşulan o ki seçim ekonomisi oyları ilk aşamada yüzde 10 artırıyor ama bu, cüzdan hızla eriyince balon gibi sönüyor! Seçim-toto bitmedi... HDP kapatılacak mı kapatılmayacak mı? Bu hareketin kapatılma olasılığına karşı hep bir senaryosu vardır. Bu kez DEVA Partisi’nin, “Kapatılırsa kapımız açık” demesi yeni bir olasılığı gündeme getirdi. Dünkü hava iktidarın kapatma kararından vazgeçtiği yönünde idi. Büyük tehlike şu: Seçmen gözünde seçimi değersizleştirmek!",https://www.cumhuriyet.com.tr/yazarlar/mustafa-balbay/secim-toto-2023563
Mustafa Balbay,YSK 14 Mayıs’a göre hazırlanıyor!,18 Ocak 2023 Çarşamba,"2023 seçimlerine bir seçimden çok daha fazla anlam yüklendiği için sadece adaylar değil sandığın konacağı tarih de tartışma konusu. Rayına oturmuş bir demokrasi seçim tarihinin aylar, hatta yıllar öncesinden bellidir. Bizde son yıllarda hemen hiçbir seçimin tarihi ve kuralları önceden belirlenmiş bir planlamayla olmadı. En son 2018’in ocak, şubat aylarında iktidarın nakaratı şuydu: - Erken seçim istemek ihanettir! 18 Nisan’da Erdoğan’la Bahçeli buluşup halkın hemen seçim istediğini açıkladı, 24 Haziran’da Türkiye sandığa gitti. Benzer bir süreçteyiz. *** Yüksek Seçim Kurulu (YSK) yapısı gereği sürekli yarın seçim olacakmış gibi mesai yapıyor. Her gün 18 yaşına girenler, ölümle seçmenlikten düşenler, yer değiştirenler kayda geçiriliyor. Sistem karaya değil de rayına oturmuş olsa, YSK de takvimini ona göre belirler. Öyle olmadığını en iyi bilen YSK! Başkan Muharrem Akkaya süreci yakından izlediğini arada bir hissettiriyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol YSK’nin tükettiği bürokratik kırtasiye dikkate alınırsa 6 Nisan’dan sonraki her pazara göre hazırlık yapılıyor. Bu tarihten sonraki bütün pazarlarda seçim, bir yıl önce yapılan anayasa değişikliği uygulanarak gerçekleşecek. YSK Başkanı Muharrem Akkaya ile dün telefonla konuştuk. Görev süresinin 24 Ocak’ta dolacağını vurgulayıp seçim tarihine ilişkin sorumuzu şöyle yanıtladı: “Bütün hazırlıklarımız tamam. İş son aşamada oy pusulası için filigranlı kâğıda bakar. Siyasi açıklamalardan bağımsız olarak söylüyorum, biz hazırız.” YSK’nin gözüne kestirdiği tarihin 14 Mayıs olduğu konuşuluyor. Bahçeli’nin de dünkü “Bu işi mayısta bitirelim” sözü kareyi tamamlıyor. Çok partili yaşama geçişin miladı olan 14 Mayıs 1950’ye gönderme yapmak iktidarın kendisini avantajlı hissettiği bir zamanlama olabilir. Ancak şunu da vurgulamadan geçmeyelim, 1950 seçimleri derslerle doludur. Kendisini her bakımdan avantajlı gören dönemin iktidarı CHP, uygulanmakta olan çoğunluk sisteminin tamamen partisine yarayacağını düşündü. Yaşama geçen tersi oldu! Sözün özü seçim sistemlerinde kimin avantajlı olacağına partiler değil, seçmen karar verir! *** 1 Nisan 2022’de Resmi Gazete’de yayımlanarak yürürlüğe giren değişikliklerin sonuçlarını 2023’te göreceğiz. Seçim barajı yüzde 7’ye düştü. İttifakların ve partilerin çıkaracağı milletvekili hesaplaması değişti. 2018’de Millet İttifakı’nın avantajlı olduğu bölgeler vardı. Özellikle artık oylardan milletvekili çıkarmada kimi illerde Millet İttifakı yararlandı. İktidar bunu önlemek için büyük ittifakın avantajlı olacağı sistem getirdi. Eğer Millet İttifakı’nın toplam oyu Cumhur’u geçerse değişiklik Millet İttifakı’na yarayacak. Kazdıkları kuyuya kendilerinin düşmesi mümkün... Bu seçimlerde ilk kez uygulanacak bir kural, daha doğrusu kuralsızlık da şu: Cumhurbaşkanı seçim dönemindeki tüm yasaklardan muaf! Yani geçen yıl yapılan değişiklikle anayasa, cumhurbaşkanı ne derse desin, ye yaparsa yapsın, diyor!",https://www.cumhuriyet.com.tr/yazarlar/mustafa-balbay/ysk-14-mayisa-gore-hazirlaniyor-2022520
Mustafa Balbay,Erdoğan-Esad görüşmesi Moskova’da,14 Ocak 2023 Cumartesi,"Suriye ile ilişkilerde birkaç ay önce başlayan 180 derecelik dönüş hazırlıklarında kritik bir döneme girilmiş görünüyor. İki ülke arasında istihbaratçılar düzeyinde başlamış olan görüşme adım adım en üst aşamaya doğru ilerliyor. 29 Aralık’ta Savunma Bakanı Hulusi Akar’la Suriye Savunma Bakanı Ali Mahmut Abbas, Rus mevkidaşları Sergey Şoygu ile Moskova’da görüşmüştü. MİT Başkanı Hakan Fidan’ın da katıldığı bu görüşmenin ardından önceki gün de Dışişleri Bakanı Mevlüt Çavuşoğlu Suriye ve Rus mevkidaşlarıyla şubat ayı başında Moskova’da buluşacaklarını açıkladı. Bu gelişmelerin devamının nereye gittiği malum. Dışişleri bakanlarından sonra Cumhurbaşkanı Erdoğan’la Suriye Devlet Başkanı Esad bir araya gelecek. Son anda bir değişiklik olmazsa bu buluşmanın Moskova’da olması planlanıyor. Bunun için Putin’in Erdoğan’a söz verdiği Ankara koridorlarının yadırganmayan kulisleri arasında! *** Erdoğan yeri geldikçe Suriye ile ilişkilerde 2011 öncesine dönmenin yararlarından söz ederken “görüşme koşulu” koymuyor. Esad ise öyle değil! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamuoyuna da yansıyan demeçlerden görüyoruz ki Esad iki temel şartla Erdoğan’la görüşmeyi kabul ediyor: 1- Türkiye, Suriye’deki askeri varlığını tümüyle çeksin. 2- Türkiye, Suriye yönetimi aleyhine faaliyetleri desteklemekten vazgeçsin. Esad da “koşul” açıklayacak noktaya geldikten sonra bu görüşme olacak demektir. Kaldı ki Esad’ın ayakta kalmasında en önemi rolü üstlenen Putin bu görüşmeyi istedikten sonra gerisi protokol işi... 29 Nisan 2011’de 300 kadar Suriyelinin Hatay Yayladağı’ndan Türkiye’ye girişi ile başlayan süreci yeri geldikçe vurguluyoruz. Bugün ağırlıklı olarak geleceği sütuna yatıralım... Üst üste dizilmiş düğümleri çözmek için işe en üst düğümden başlamak gerekir. En önemli düğüm ortadaysa her şeyi bir yana bırakıp sadece o düğümü çözeceğim derseniz yeni bir düğüm daha atmış olursunuz. İki ülke liderinin karşılıklı güvenle ve üçüncü bir ülkeyi araya sokmadan işe başlaması gerekiyor. Aksi halde görüşmelere üçüncü ülkenin gölgesi düşecektir. Görünen o ki iki lider şu aşamada Putin’in arabuluculuğunda bir araya gelecek. Devamı konusunda da şu aşamada bir şey söylemek mümkün değil. *** Suriye bölge ülkelerinden küresel aktörlere kadar tüm kutup uçlarının katıldığı bir düğümler dağı haline geldi. Konunun uluslararası boyutunu yukarıda vurguladığımız gibi üçüncü ülke gölgesinden uzak, olabildiğince dengeli taşımak gerekiyor. Yine en üstte duran düğümlerden biri de Türkiye’nin her şeyiyle desteklediği Özgür Suriye Ordusu (ÖSO). Erdoğan, Şam rejimi ile diyalog kurulabileceğini söyledikçe sınırda ÖSO kıpırdanması başlıyor. ÖSO, Türkiye kamuoyunun anladığı anlamda düzenli, kademeleri olan bir ordu değil. İçindeki ayrışık grup sayısını net olarak söylemek mümkün değil. Öncelikle bu “ordunun” nasıl sönümlendirileceğine karar vermek gerekiyor. Türkiye’deki Suriyelilere hiç girmeyelim... Bu Ankara-Şam arasındaki köprüyle paralel ele alınacak bir konu. Sonuç olarak bahar aylarına doğru Erdoğan-Esad görüşmesinin yapılabileceği bir sürece girildi. En uzun sınırımınızın olduğu bir ülke ile bu kadar çetrefil sorun üretmek çok zor bir sanat! Ne olursa olsun çözümün başlaması iyidir! Dileriz seçim sürecine kurban edilmez!",https://www.cumhuriyet.com.tr/yazarlar/mustafa-balbay/erdogan-esad-gorusmesi-moskovada-2021391
Mustafa Balbay,Olmuyor usta!,04 Şubat 2023 Cumartesi,"Çıraklık, kalfalık dönemi bitti dedin, artık ustalık dönemimdeyim dedin ama bu neyin ustalığı belli değil... Devleti, milleti, ekonomiyi her şeyi şahsına ait hale getirmeye çalıştıkça ters tepiyor. Etrafında bunun mümkün olmadığını söyleyen yok mu bilmiyoruz. Olsa da geldiğin noktada onları dinleyecek durumda değilsin. Devleti yönetenler sahip olduğu yetkiler kadar değil, o yetkileri meşruiyet içinde kullanabildiği kadar güçlüdür. Bütün yetkileri kendi elinde toplaman, her şeyin sana ait olduğu anlamına da gelmez. Her kurumu, her yöneticiyi kendine benzetmeye başladığında sana yakınlık dereceleri arasında uçurumlar oluşur; öz Saraycılar, ezeli Saraycılar, sonradan Saraycılar, çıkar odaklı Saraycılar, mecburiyetten Saraycılar... Say sayabildiğin kadar... *** En son Anayasa Mahkemesi’nde (AYM) yaşanan durum tartışılıyor. Yargının en üst aşamasının böylesi yakıştırmalara sahne olması, senin eserin. Bütün aşamaları atlata atlata AYM’ye kadar taşıdığın İrfan Fidan’ı daha AYM’nin yolunu ezberlemeden başkan yapmak istemen işi çatallaştırdı. Görev süresi dolan Zühtü Arslan 15 üyeden 8’inin oyunu alarak yeniden başkan seçildi. Kimileri bunu senin yenilgin olarak yorumluyor, kimileri senin değil de Bahçeli ve Soylu kanadının kaybı diyor. Koridorlarda, “Fidan başkan olsaydı HDP kapatılırdı, bu durum kapatılmayacağı anlamına geliyor” yorumları yapılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tümüyle senin oluşturduğun yapı bile 7’ye 8, ikiye bölünebiliyor. 15 Temmuz’dan sonra 7 yılda güvenlik ve istihbarat kurumlarının kadroları yüzde 60-70 yenilendi. Üst yönetim zaten senin ama ana kadronun da yarıdan fazlası senin deyiminle sıfırlanmış oldu. İşte bu yapı içinde bile her şey istediğin gibi gitmiyor. İstihbarat birimlerini Muhalefeti İmha Teşkilatı gibi kullanmak istemene rağmen arzu ettiğin performansı alamıyorsun. Enflasyon rakamları açıklanıyor; sana ait kurumla bağımsız kurumların bulduğu rakamlar arasında yüzde 50-100 fark var. Çocuklar bile kendi aralarında birbirine laf atarken “Hadi ordan TÜİK çarpıtması” diyor. Başındakileri değiştire değiştire tam kendi hizana getirdin ama ortada güven veren bir istatistik kurumu kalmadı. 2002’de Türkiye’de 76 üniversite vardı. Şimdi 209. İyi mi? İyi. Ama ya kalitesi? 2002’de dünyada ilk 100’e giren üniversitelerimiz ilk 1000’den bile düştü. Sayı arttı, kalite düştü! Büyüme ile gelişmeyi karıştırıyorsun. İmam hatip liselerinin sayısı artarken öğrenci sayısı azalıyor. Zorlayarak buraya kaydettirdiğin öğrencilerin önemli bölümü bu okulların ruhuna yabancı yetişiyor. İmam hatiplerde deist sayısının artması arka bahçenin kapılarının açık olduğunu gösteriyor. *** Sonuç olarak bir kuşaklık dilimi aşan iktidar sürecinde toplumu teslim alamadın. Büyük erozyonlar yaşandı, değişimden öte başkalaşmalara tanık olduk ama millet sana teslim olmadı. Devleti teslim aldığını düşünüyorsun... O da gerçekçi değil. Böyle bir ortamda seçime gidiyoruz. “Ben gidersem devlet batar” söylemini ne kadar dayatabilirsin? Devleti kendinden ibaret görürsen, batar! Ama görüyorsun işte bu ülkenin kuruluş genleri kaybolmuyor. Olmuyor usta... Gerisini sen düşün...",https://www.cumhuriyet.com.tr/yazarlar/mustafa-balbay/olmuyor-usta-2048037
Mustafa Balbay,Sandık zamanı,19 Ocak 2023 Perşembe,"Önceki gün Bahçeli’nin Meclis’te, “Bu işi mayısta bitirelim” sözünün ardından dün de Erdoğan yine Meclis’te konuştu: “Milletimiz 73 yıl sonra bir kez daha, aynı gün, 6’lı masa diyerek karşımıza çıkan darbe şakşakçılarına, bu kifayetsiz muhterislere ‘yeter’ diyecektir...” Hemen altını çizelim, bu konuşmanın özü niyetten kopuk... Buram buram çaresizlik kokuyor... 14 Mayıs’ı seçim tarihi olarak seçerek verilmek istenen mesaj şu olmalı: 1- İktidarı devretmeyi bileceksin. 2- Halkın değişim iradesine saygı göstereceksin. 3- Seçim sistemiyle istediğin gibi oynayıp her şeyi kendine yontmaya kalkmayacaksın. 14 Mayıs’la ilgili söylenebilecek çok şey var ama bize göre ilk 3 madde bu. Demokrasinin temeli olan bu ilkeleri yeniden anımsattığı için Erdoğan’a teşekkür ediyoruz! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 21 yıllık bir iktidar sürecinden sonra tarihe bakıp oradan bir çıkış üretmeye çalışmak, onu da özünden kopuk kullanmaya kalkmak şöyle de yorumlanabilir: Demek ki elde bugüne ve geleceğe dair söylenecek bir şey kalmamış. Bu gerçeğin altını bir süredir çiziyoruz. İktidarın önümüzdeki dönem için başlıca istemi, çabası ve dileği şu: Ekonominin ikinci plana düşeceği bir gündem yaratmak! Seçim sürecine girildiği için şu aşamadan sonra yurttaşın gündemine yerleşecek her konunun oya yansıyacak etkisi var. Para musluklarını sonuna kadar açtılar, daha da açacaklar. Ancak bunun “Ekonomi de iyi gidiyor sanki” demeye yetmeyeceği görülüyor. Maaşlara, ücretlere zam yüzde 50-100 arası, temel yaşam giderlerine zam yüzde 100-300 arası. Halka, “Kazancına yapılan zamma bak, ötekini boş ver” diyemezsiniz. Deseniz bile halk söylenenden çok yaşadığına bakar. Ekonominin ne halde olduğunu görmek için Suudi Arabistan Maliye Bakanı el Cedan’ın dün Davos’ta verdiği demece bakmak yeterli. Şöyle diyor: “Türkiye, Pakistan ve Mısır gibi ekonomik olarak savunmasız ülkeleri desteklemeye devam edeceğiz. Bu ülkelere istikrar getirmek çok önemli.” İşte gerçek! Soru: Suudi Arabistan bu desteği ne karşılığı verecek? *** Aslında Erdoğan 14 Mayıs’ı tarihsel bağlamı ile dile getirerek Millet İttifakı’na iyi bir pas verdi. Bunu iyi kullanıp gole çevirmek kendi ellerinde. 14 Mayıs seçimlerinde Demokrat Parti’nin kullandığı, “Yeter, söz milletin” sloganı bugünkü gerçeklerle hâlâ güncelliğini koruyor. Önümüzdeki hafta 6’lı masanın çok konuşulacağı günler olacak. 26 Ocak’ta 11. buluşma var, 30 Ocak’ta milletle büyük buluşma var. “Ortak Politika Metni” ve buna bağlı yol haritası açıklanacak. İki bine yakın vaadin kamuoyuna duyurulacağı söyleniyor. 6’lı masaya bir öneri: İktidara geldiğinizde Türkiye’yi 6’lı masayla yöneteceğiz iddiası yerine yetkin bir kadro ile yöneteceğinizi ilan edip kadroları açıklamaya başlayın. İşte milletin kadrosu deyin. Şahsım yönetimine karşı oluşturulacak seçenek, karşısına yeni şahsımlar çıkararak değil, güçlü kadrolar çıkarak olur!",https://www.cumhuriyet.com.tr/yazarlar/mustafa-balbay/sandik-zamani-2022855
Mustafa Balbay,"Siyaset, umut üretme sanatıdır!",26 Ocak 2023 Perşembe,"Siyaset nedir, sorusunun en güzel yanıtlarından biri başlıktaki sözdür. Umut olmazsa, toplumu nasıl sandığa götürebilirsiniz? Umut olmazsa, kim “Bu ülkeyi ben daha iyi yönetirim” deyip siyasete soyunur? Umut olmazsa, hangi Meclis’te yeni yasalar çıkarma uğraşı olur? İşte bu yüzden Mustafa Kemal Atatürk, “Umutsuz durum yoktur, umutsuz insanlar vardır. Ben hiç umudumu yitirmedim” demiştir. Siyasette üretilen sloganlar da hep daha iyiye yönelik umudu içermektedir. Yeter söz milletin! Büyük Türkiye! Toprak işleyenin, su kullananın! Ak günlere! Çağ atlayacağız! Konuşan Türkiye! İki anahtar! Bunlar siyasi tarihimizin dönemeçlerini tarif eden, başta umut olmak üzere pek çok anlam yüklü sloganlardır! *** Uğur Mumcu’yu anma toplantılarında konuşmalarımızı tamamladıktan sonra dinleyicilerin sorduğu sorular ne yazık ki umuttan çok umutsuzluk yüklüydü. Şu tür sorular ilk sıradaydı: - Bunlar iktidarı vermez diyorlar, doğru mu? - Sandıklara sahip çıkılacak mı? - Parmak boyası için neden bastırmıyorsunuz? - Yüksek Seçim Kurulu’nun durumu ne olacak? Bu sorulara nasıl yanıt verirsek verelim, salondakilerin kafasındaki kuşku tam olarak gitmiyor. Bize göre seçimlere yönelik tehlikelerin başında sandığa olan güvenin zayıflaması geliyor. Bu güven zayıflarsa, sandığa gitme heyecanı da zayıflar. Hangi seçmenin heyecanı ve güveni zayıflar? Değişim isteyen kesimlerin... Yani muhalefetin! Bu nedenle liderlerin en çok özenmesi gereken konuların başında sandığa güven gelmeli. Elbette içi boş, hamaset dolu bir güven söyleminden söz etmiyoruz. Kılıçdaroğlu’nun YSK konusundaki düşüncelerini net ifadelerle dile getirmesi buna yönelik kuşkuları yeniden ülke gündemine taşıdı. Durumu kabullenmek ya da olağanlaştırmak yerine üzerine gitmek, topluma güven vermek kaçınılmaz. Başka bir seçeneği akla dahi getirmemek şart. Örneğin parmak boyası için bastırmak toplumda sanılandan fazla güven oluşturacak. Başta CHP olmak üzere seçime katılma yeterliliği olan bütün partilerin YSK’den bilgi-belge edinme hakkı var. CHP’nin YSK’deki temsilcisi avukat Mehmet Hadimi Yakupoğlu’nun tüm gelişmeleri adım adım izlediğini biliyoruz. *** Umudu öne çıkardık ama daha geniş ölçekte baktığımızda seçmen sandığa üç temel duygu ile gider: Umut, öfke, korku... Örneğin can güvenliği kaygısı yükseldiğinde bunu korumak öne çıkar. Doğadaki bütün canlıların iki temel duygusu vardır; hayatta kalmak ve türünü sürdürmek. Buna insan da dahildir. Hayatta kalmanın tehlikede olduğu korkusu öteki bütün olumsuzlukları ikinci plana iter, tercihi belirler. Öfke de sandığa gidişin bir unsurudur. İktidara dersini vermek ya da beliren bir tehlikeyi önleyecek gücü göreve getirmek, ciddi bir sandık motivasyonudur. Umut ise bütün bunların üzerindedir. Mutlu olmak da umut kökenlidir. Yeter artık... U-mutlu olmak istiyoruz!",https://www.cumhuriyet.com.tr/yazarlar/mustafa-balbay/siyaset-umut%C2%A0uretme-sanatidir-2025118
Mustafa Balbay,Büyük Anadolu depremi!,07 Şubat 2023 Salı,"Dün sabah güne büyük bir acıyla başladık. Can havliyle Adana’dan Hatay’a, Osmaniye’den Kahramanmaraş’a, Malatya’dan Diyarbakır’a bu illerde yaşayan tanıdıklarımızı aradık. Hemen hepsinden aldığımız yanıt şöyleydi: - Yıkım çok... Yıkım çok... Bu feryadın devamında yine birbirine benzer cümleler geliyordu: - Komple çöken binalar var... Kimseye ulaşamıyoruz... Lütfen sesimizi duyurun... Kenti terk etmek isteyenler trafiği kilitledi... Sabah saatlerindeki ilk haberlerden depremin şiddetinin ve etki sahasının çok büyük olduğu anlaşılıyordu ama gerçekler netleştikçe kaygımız arttı. 1939 Erzincan depreminden sonra Cumhuriyet tarihinin ikinci büyük depremini yaşıyorduk. Yine ilk bilgiler ışığında ortaya çıkan o ki 500 yıldır uyuyan bir fay hattı uyanmıştı! Dünyadaki kara parçalarının oluşumu açısından en genç topraklar arasında kabul edilen güzel Anadolumuzun bir başka yüzüyle karşı karşıyaydık... *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böylesi büyük depremlerdeki en büyük çaresizliğimiz şu: Ne yaptığımızı ve ne yapmamız gerektiğini çok iyi bilmek! Deprem, uygun olmayan zeminde yapılan binaları yıkmıştı. Bilmiyor muyuz? Elbette biliyoruz. Yüzlerce yıl önce bu topraklarda yerleşik hayata geçen insanlar evlerini ovaya değil, kayalık ya da dağlık alanlara yapmışlar. Ya bugün? Dün Prof. Dr. İlyas Yılmazer haykırıyordu: “Akın var akın... Ovaya akın... 20 yıldır söylüyorum sadece çürük yapı değil, yumuşak zemindeki, yani ovadaki binalar da yıkılır diye... Dinletemiyorum. Her şeyden önce ovaları her bakımdan korumak gerek. En çok hasar gören yerlere baksınlar, ovaları görecekler...” Gün elbet siyaset günü değil. Ancak az önce vurguladığımız gibi ne yapılması gerektiğini çok iyi biliyor olmak ve bunun yapılmadığını bilmek cehaletten de öte bir şey. Marmara depremi ders olmadı, gelin bu ders olsun. İki temel kural var, o kadar: 1- Binaları sağlam yapmak. 2- Ovaları kesinlikle imara kapatmak. Soruyoruz: Deprem acısına dayanmak mı zor kurallara uymak mı? *** Türkiye’de en çok çıkan iki af var: 1- İmar affı. 2- Vergi affı. Birincisi kentleşmeyi mahvediyor, ikincisi ekonomiyi. En son başlatılan imar affının adı daha çekici olsun diye, “imar barışı” oldu. Başvuru sayısı 10 milyonu aştı. Deprem kuşakları üzerinde, altı fay dallarıyla örülü bir ülke düşünün! Ve bu ülkede kaçak ve kontrolsüz yapıların devlete gelir kapısı haline getirildiğini düşünün! İktidarlar kaçak yapılara, arada bir ceza keserek “kaynak” gözüyle bakıyor. Şimdi de toplu para alıp affediyorlar. Dün iktidar ve muhalefet temsilcileri genel olarak dayanışma mesajları yayımladılar. Çağrımız şu: Gelin mesaj ortaklığını eylem ortaklığına çevirin. Siyaset olarak bilime teslim olun. Aksi halde bu acıları daha çok yaşayacağız. Deprem Doğu Anadolu, Güneydoğu Anadolu ve Akdeniz bölgelerimizde 10 ili kapsıyor. Bu depremin adı şudur: Büyük Anadolu depremi. Bu büyük acıyı ancak büyük bir dayanışmayla ve bilimi rehber edinerek aşabiliriz.",https://www.cumhuriyet.com.tr/yazarlar/mustafa-balbay/buyuk-anadolu-depremi-2048983
Mustafa Balbay,Karadeniz’de gaz!,28 Aralık 2022 Çarşamba,"En ciddi konu bile seçim sürecine alet edilince özü bozuluyor. Anlamı kayboluyor. Giderek önemsizleşiyor. Devamında bundan toplumsal destek anlamında fayda elde edebilecek iktidara güven de erozyona uğruyor. Bunun son örneği Erdoğan’ın açıkladığı Karadeniz’de doğalgaz müjdesi! Son birkaç gündür pazartesi büyük bir müjdenin açıklanacağı haberi köpürtülüyordu. Ayrıntı verilmeyince medyada müjde-toto oynandı. İlk sıraları şunlar aldı: -Emeklilere de asgari ücret gibi zam yapılacak. -Emeklilikte Saray’a takılanların mağduriyetine son veren yasa açıklanacak. -Yeni yılda temel tüketim ürünlerine daha kolay ulaşmanın yolları açıklanacak. Liste uzayıp giderken müjdenin Karadeniz’de trilyon dolar değerinde doğalgaz rezervi olduğu anlaşıldı. Erdoğan, konuşmasını izleyen gazetecilere dönüp “Basın mensupları da alkışlamıyor, yanlış iş mi yaptık” çıkışını yapınca istediği sesi duydu! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce Türkiye’nin doğal kaynaklarıyla ilgili çalışmaların içinde olan, konuyu bilenlerden aldığımız bilgileri paylaşalım: -Karadeniz’de ciddi bir gaz rezervi var. Erdoğan kimi yerlerde bilinenden az kimilerinde fazla rakam verdi. -Bu rezervlerin kullanıma hazır hale gelmesi en az 4-5 yılı bulur. -Önümüzdeki mart ayında ilk boruyu döşeyip sembolik bir akış gerçekleştirmek istiyorlar. Bu tür yatırımların planlı, bütün olarak yapılması gerekir. Ama seçim öncesi böyle bir gösteriyi gerekli görüyorlar. -Gaz, denizin 1000-1500 metre derinliğinde. Şu aşamada dört sondaj kuyusu var. Üretime geçiş için 130 kadar olması gerekli. -Ne olursa olsun seçimden önce üretim başlasın gibi bir tavır içinde olunursa astarı yüzünden pahalı olur. -Anadolu kırılma hatlarının ortasında, yerin altında farklı zenginliklerin olduğu genç bir coğrafya. Ortadoğu’da, Rusya’da, İran’da olan zenginlik bizde de var. Bütün mesele bilimsel çalışmalarla girişimci anlayışı birleştirip buna göre strateji oluşturmak. -Türkiye dünya bor rezervlerinin yüzde 65’ine sahip, bundan elde edebileceği gelirin en çok beşte birini alabiliyor. Krom yataklarında da dünya ikincisiyiz. Zengin kaynakların üzerinde orta halli bir ülke olarak kalmamızı da ayrıca sorgulamak gerek. *** Bu gerçeklerin ardından siyasetin gerçeklerine dönelim... Önceki günkü konuşmasından da anlaşıldığı gibi Erdoğan’ın bütün derdi, önümüzdeki nesiller değil, önümüzdeki seçimler. Varsa yoksa seçimden önce büyük bir kaynak bulduğumuzu açıklamak, seçimden hemen sonra bunun evlerin musluğundan bedava akacak, kapısından teklifsiz girecek bir zenginlik olduğunu anlatmak! Karadeniz’de Fatih, Kanuni, Akdeniz’de Abdülhamit Han sismik araştırma gemileri var. Bunların bilimsel çalışma yapabilmesi için gerekli temel malzemeler dünya tekeli olarak kabul edilen uluslararası şirketlerden sağlanıyor. Bu kadar bağımlılık mecburiyetten kabul edilebilir ama endişemiz o ki, bu kaynaklar ekonomik hale gelmeye başladıkça yabancıların iştahı kabaracak! Konuyu izlemeye devam edeceğimizi vurgulamakla yetinelim. Erdoğan doğalgaz rezervi müjdesinin yanına şunu da koydu: -Enflasyonun boynunu kırdık, 2024’te tek haneye indireceğiz. Enflasyon her haneye girmiş, her bireyin canına okuyor. Diyor ki, 2024’te tek haneye inecek. Başa trilyonluk doğalgaz rezervini koyun... Sonra dönün, enflasyonda kırıldı boyun!",https://www.cumhuriyet.com.tr/yazarlar/mustafa-balbay/karadenizde-gaz-2016051
Mustafa Balbay,Haklı olmak yetmez Haklı kalmak gerekir!,29 Aralık 2022 Perşembe,"6’lı masa ve İmamoğlu giderek darbelere dayanıklı hale geliyor. Bu iki güç merkezine yönelik gizli-açık her türlü hücuma karşılık durum şu: 1- 6’lı masa yoluna devam edecek. 2- İmamoğlu önleyici hücumla makamını ve gücünü korumaya devam edecek. Dünkü basın toplantısına 6’lı masanın temsilcilerinin de katılması birinci şıkkın tarifiydi. Kılıçdaroğlu ve Akşener’in önceki akşam Ahlatlıbel’deki buluşması iki lider arasındaki görüşmelerin kamuoyuna açıklananı. Daha net ifadeyle vurgulamak gerekirse iki lider çok sık görüşüyor. Yol ayrımı olabilecek konularda önceden fikir alışverişinde bulunuyorlar. İmamoğlu ile ilgili süreçte yaşanan iletişim kazasının iki lider arasında “gerilim yaratmaktan” çok böylesi sorunların aşılmasına “deneyim yaratma” işine yaradığı söylenebilir. Benzer kazalar önümüzdeki dönemde de yaşanabilir mi? Mümkün... Ancak olağanüstü bir durum olmadığı sürece gerilimler ya da fikir ayrılıkları beraberinde masa ayrılığı getirmeyecek. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İmamoğlu’nu görevden almak için zemin hazırlama girişimleri devam ediyor. Bir içişleri bakanı düşünün ki ülkenin iç güvenliğinden sorumlu ama neredeyse iç güvenlik sorunu haline geliyor. İstanbul Belediyesi’nde çalışmakta olan “terörle bağlantılı” kişileri eliyle koymuş gibi tek tek biliyor. Daha önce sayıyı 557 olarak açıklamıştı, zamanla artırdı 1668’e çıkardı. Eğer bu kişiler terörle bağlantılı olduğu halde savcılar harekete geçmediyse, suç... Böyle bir durum olmadığı halde, bakanın iddiası ise bu da suç... Bakan, ailesinde terörle bağlantılı kişi olanları da listeye dahil ettiğini açıklıyor. Hukuk biliminin gelişiminde en önemli aşamalardan biri, iki bin yıl önce “suçun kişiselliği” kavramının evrensel bir ilke olarak yerleşmeye başlamasıdır. Elbette bir günde bu aşamaya gelinmedi, bir günde yaygınlaşma başlamadı ama on yıllar boyunca adım adım benimsendi. Özellikle otoriter rejimler işi “suçun sülaleselliği”ne çevirdiler, önünde sonunda kazanan hukuk oldu. Türkiye’de de 12 Eylül sonrasındaki güvenlik soruşturmalarının ruhunda aile bağları da vardı. 40 yıl geçti görüyoruz ki iş daha da ilerledi. Şuna evrildi: Suçun kurumsallığı! Belediye başkanının istihbarat servisi yok, aleni bilgiler dışında kişisel verileri toplama yetkisi de yok. Şimdi İçişleri Bakanlığı müfettişleri 500 sayfayı aşkın rapor yazıp, İmamoğlu’nun ne kadar terörle bağlantılı kişi çalıştırdığını ortaya koymuş. Kimler? Bakan biliyor! Haklarında ne yapıldı? Herhangi bir şey yok, bunlarla ilgili İmamoğlu suçlanıyor. İmamoğlu’ndan önce başkanlık yapanlarla ilgili bir işlem var mı? Yok. Allah aşkına, hangi vicdan bunu kabullenebilir? *** 2023’e siyasal anlamda çok gergin giriyoruz. Önümüzdeki iki ay içinde 2023’ün genel takvimi belli olur. İmamoğlu 31 Mart 2019 gecesinde dik durarak liderlik yolunda çok kalıcı bir adım attı. Devamını da iyi yönetti. İktidarın çılgına dönmesinin sebebi bu. İmamoğlu, bu sürecin kendisini daha da büyüteceğini düşünüyor olabilir. Cumhurbaşkanı adaylığına taşıyacağını hesaplıyor olabilir. Aday olursa kazanmaya çok yakın olduğunu öngörüyor olabilir. Hatta şu günlerde bu yönde bazı adımlar atıyor da olabilir... Bütün bunlar için haklı olması yetmez... Haklı kalması gerekir... Güçlü olması yetmez... Gücünü çoğaltması ve siyasal meşruiyete tam bağlı kalması gerekir...",https://www.cumhuriyet.com.tr/yazarlar/mustafa-balbay/hakli-olmak-yetmez-hakli-kalmak-gerekir-2016374
Mustafa Balbay,Memur sendikalarına baraj,27 Aralık 2022 Salı,"Geçen hafta siyasetin kuru gürültüsü arasında memur sendikalarıyla ilgili yeni bir düzenleme yasalaştı. Buna göre bulunduğu işkolunda yüzde 2’nin üzerinde örgütlenmiş olan sendikanın üyesine 700 lira toplu sözleşme ikramiye verilecek. Bunun dışındaki sendikalara üye olanlara 250 lira! “Elektrik piyasası kanunu ile bazı kanunlarda değişiklik yapılmasına dair” torba kanunun içine konan bu madde ile büyük çoğunluğu iktidara yakın sendikalara üye olanlar ödüllendiriliyor, olmayanlar cezalandırılıyor. Neresinden baksanız çalışma ahlakının dışında bir durum! 2 Temmuz 2022’de yayımlanan Çalışma Bakanlığı istatistiklerine göre 231 memur sendikası var. 188’i yüzde 2’nin altında örgütlenme gücüne sahip. Bunların çoğu son dönemde “iktidar korkusunu” atmış olan kamu çalışanlarının üye olduğu, daha iyi hak mücadelesi verdiğine inandığı sendikalardan oluşuyor. Hızla büyümekteydiler. Vakitlice önleri kesilmeli ki iktidara yakın sendikalar erozyona uğramasın! *** Yine Temmuz 2022 istatistiklerine göre 3 milyon 239 bin kamu çalışanı var. Bunların 1 milyon 54 bini Memur-Sen konfederasyonuna bağlı, yani yaklaşık üçte biri. Memur-Sen genel olarak iktidarın büyük ortağının attığı her adımı mamur görüyor. 530 bini Kamu-Sen’e bağlı. Kamu-Sen de iktidar ortaklığının bir yansıması! 150 bini KESK’e bağlı. 102 bini de Birleşik Kamu-İş’e üye... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu tabloda özellikle Birleşik Kamu-İş’in son aylarda ciddi bir üye artışı dikkati çekiyordu. Yukarıdaki istatistikler her şeyi ortaya koyuyor. İktidarın iki ortağına yakın duran sendikaların ezici bir üstünlüğü var. Temel amaç “tümü benim olsun” olunca ona dahi tahammül yok. İktidar geçtiğimiz aylarda yüzde 1’lik bir baraj koymuştu. Büro-İş Sendikası Danıştay’a dava açtı. Danıştay yürütmeyi durdurdu. İktidar, “Mademki yüzde 1’i yüksek buldular. Geri alıyorum, yüzde 2 yapıyorum” dedi! Meclis’ten geçen her yasanın mutlaka bir “gerekçe” bölümü olur. Yasaya niçin gereksinim duyulduğu anlatılır. Bu değişikliğin gerekçesinde şu yazılı: -Sendika üyeliğini teşvik etmek. Sendikaların daha güçlü olmasını sağlamak. Neyle teşvik edecekler? Yüzde 2’yi geçen sendikanın üyelerine 700 lira vererek. Ya ötekilere? Onlara 250... Bu, sendikacılığı teşvik değil, belli sendikalara parayla üye çekmek. Kimin parasıyla? Halkın ödediği vergilerden oluşan devletin bütçesiyle. Yılbaşından sonra 700 liranın, 1000 lirayı bulma beklentisi var! *** Bu duruma herkesten önce büyük sendikanın yöneticileri karşı çıkmalı. Eğer bir nebze sendikacılık ahlakına saygıları varsa! Çalışma Bakanı Prof. Dr. Vedat Bilgin’le geçmişte kimi konferanslarda yan yana konuşma yaptık, televizyonda canlı yayın tartışmalarında karşılıklı saygıyı gözeterek düşüncelerimizi paylaştık. Vicdanının böyle bir ayrımcılığa izin vereceğini sanmıyoruz. Türkiye’de memur sendikacılığı mücadelesinin uzun bir geçmişi var. Bugüne gelinen süreç 1989’da Niyazi Altunya’ların öncülük ettiği bir grup öğretmenin eğitim alanında fiilen kurduğu sendika ile başladı. Önce muhatap bile bulamadılar. İktidarlar baktı ki öğretmenler kararlı, bu kez kendi sendikalarını kurdular. Atanan okul müdürü sendika kurdu, başkan oldu, herkesi oraya yönlendirdi. Bunlara “müdürler sendikası” adı verildi. Bugün iş daha da densiz hale geldi... Memur sendikacılığı “para”lanıyor...",https://www.cumhuriyet.com.tr/yazarlar/mustafa-balbay/memur-sendikalarina-baraj-2015680
Mustafa Balbay,Kader bağlayınca!,21 Aralık 2022 Çarşamba,"Hak arama eylemlerinde ağırlıklı olarak kullanılan bir slogandır: Kurtuluş yok tek başına, ya hep beraber ya hiçbirimiz! Bunu 2023 seçim sürecine uyarlamak mümkün: Hiçbir partinin tek başına elde edebileceği bir başarı yok. Cumhur’da da Millet İttifakı’nda da durum böyle. Cumhur İttifakı’nın genişleyebileceği yer kalmadı. İYİ Parti’den HDP’ye her alanı zorladılar ama sonuç yok. Önceki gün iktidarın yargı kolları yeni bir adım attı; HDP’ye yapılan Hazine yardımının kesilmesini istedi. Öyle anlaşılıyor ki bu, Saray’ın HDP politikasının “sopa” tarafı. “Havuç” tarafında ne var, bilmiyoruz. Kulislerden sızanlara göre, HDP yelpazesi artık “sözlerle” adım atmak istemiyor. Ne olacaksa “yazılı” olmalı! Demirtaş’ın Edirne dolaylarında Millet İttifakı’nın en az yüzde 55’le seçimi alacağı öngörüsünde bulunduğu söyleniyor. *** Başlığı, ağırlıklı olarak Kılıçdaroğlu ile İmamoğlu için attık. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ekrem Bey, dün CHP’nin grup toplantısına katıldı. Kemal Bey ona, “evladım” dedi. Günlük hayatta da “Bak evladım” diye başlayan hitapların devamını tahmin etmek zor değildir. Geçen gün dedik ya, Ankara’da metrekareye dört senaryo düşüyor. Diyelim ki İmamoğlu aday gösterildi. Kılıçdaroğlu’nun tam desteğini almak zorunda. Almazsa ne olacağı 2018’de yaşandı. Tersini düşünelim, Kılıçdaroğlu aday gösterildi. O da İmamoğlu’nun tam desteğini almak zorunda. Her ne kadar Kemal Bey onu “16 milyon İstanbullunun belediye başkanı” diye takdim etse de İmamoğlu artık Türkiye’ye mal olmuş bir lider. Kılıçdaroğlu hiçbir yere gitmezse Karadeniz’e Ekrem Bey’le gitmek zorunda. Kader ağlarını örmüş, birbirine bağlamış görünüyor. Benzer durum Meral Hanım’la da ilgili. Öncelikle şunu vurgulayalım; Akşener’in İmamoğlu’na yakın olmasını CHP içine müdahale olarak algılamaktan çok, İstanbul Belediyesi başkanının gücünü yanına çekmek diye yorumlamak gerekir. Akşener bunu sadece İstanbul’da değil, Ankara’da da yapıyor! Akşener ne kadar ağır sözler söylerse söylesin, Saray gölgesini üzerinden çekmeyecek! Bu durumun getirdiği ucu belirsiz diyaloglar içinde Akşener, İmamoğlu kararını bir gece önce öğrenmiş olabilir mi? Bizce olabilir! Bu olabilirse İmamoğlu da o gün sabah öğrenmiş olabilir! Devamı tüm Türkiye’nin gözü önünde seyretti... *** Kaderin bağladığı öteki bağlar da 6’lı masanın bütün tarafları. Temel Karamollaoğlu’na acil şifalar dilerken parti içi dengelerde de emeklerinin boşa gitmediğini vurgulayalım! Ali Babacan ve Ahmet Davutoğlu’nun Kemal Bey’e ve Meral Hanım’a saygılı ve mesafeli siyaset anlayışı milletvekili listelerine de yansıyacak. Bütün partilerin arka odalarında milletvekili listelerinin konuşulmasından daha doğal bir şey olamaz. Başta vurguladığımız gibi iktidarın ittifak bağlamında genişleme sahası kalmadığı için mevcut gücünü derinlemesine kullanmaya çalıştığı, buna devam edeceği anlaşılıyor. Yüksek Seçim Kurulu başkanının ve içişleri bakanının siyasetin ortasına dalmasının nedeni bu. Bazen olur ya, ne yapsanız ters teper. Saray açısından böyle bir süreç görünüyor. Çok faydalı bir adım attığını sanıyor... Bir bakıyor, o faydalı iş olmuş, Saray’ın altından geçen fay dalı!",https://www.cumhuriyet.com.tr/yazarlar/mustafa-balbay/kader-baglayinca-2013881
Mustafa Balbay,İmamoğlu’na ‘İnce’lik!,24 Aralık 2022 Cumartesi,"Türkiye’de siyaseti yorumlarken aklımıza sıklıkla şu gelir: Futbol sahasında, voleybol topuyla basketbol oynayıp, topu tribüne atınca “Şah mat” diye bağırmak! Bu cümlenin neresini düzeltebilirsiniz ki? Ankara’da siyaset işte böyle bir iklimde. Gündemde İmamoğlu var. 16 milyonluk bir dünya şehrinin belediye başkanı “ahmakça” bir cezaya çarptırılmış. Saray çevresi bile, “Biz değil, yargı yaptı” diye kenardan seyrediyor. Gelin görün ki tartışılan hak, hukuk, adalet değil, yargı kumpası değil, kabul edilemez karar değil, karar sonrasında İmamoğlu’nun gösterdiği tepki, onu yakın duran, uzak duran siyasetçiler. Bunu yadırgadığımız için söylemiyoruz. Şaşırtıcı değil, hep böyle yapılır! *** İmamoğlu kararı sonrası ortaya çıkan tabloda tarafların görünümü şu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gelişmelerin kimin lehine kimin aleyhine olduğu henüz belli eğil. Borsa gibi, inip çıkıyor. Bu tür operasyonlarda deneyimli olan Saray gelinen noktanın her an değişebileceğini düşünüyor. Asıl amaç CHP’nin içini karıştırmaksa, Millet İttifakı’na nifak sokmaksa, ilk oyun mars! İki tarafta da sendeleme var. İmamoğlu’nun görevden alınıp alınmaması, kararın istinaf-Yargıtay aşamalarının öne-ileriye alınması tamamen hangi olasılığın Saray lehine olacağına bağlı. O nedenle yakın gelecekte atılacak adımları Saray’ın bile bilmediğini söylemek abartı olmaz. Zira yazılan senaryoların hangisinin iyi sonuç vereceği henüz bilinmiyor. CHP’nin ve Millet İttifakı’nın karşı oyun yazabilme ya da oyunu bozabilme gücüne göre Saray da senaryoları yaşama geçirecek ya da yenilerini yazacak. Bu bağlamda Millet İttifakı ve CHP, görünen bir oyunu bozunca hemen sevinmemeli, arkasından gelecek oyunu görüp ona göre hareket etmeli. Saray’ın elindeki son kartlardan biri seçime üç sandıkla gitmek: cumhurbaşkanlığı, milletvekilliği seçimi ve başörtüsü referandumu! Onun hemen öncesindeki kart, HDP davası. Burada da çoktan seçmeli senaryolar var. *** Yazının başlığına gelirsek... 21 Aralık’ta bu köşenin başlığı, “Kader bağlayınca” idi. Kılıçdaroğlu ile İmamoğlu’nun kim aday olursa olsun birbirine sonuçta “mecbur” olduğunu vurgulamıştık. İmamoğlu’nu, TBMM Meclis Grubu’na gelişinde CHP Genel Merkezi’nin doldurduğu salon karşıladı! Tablo bize nedense 2018’deki cumhurbaşkanlığı seçiminde Muharrem İnce’yi anımsattı. İnce aday gösterildi, 15 gün sonra açıklanan milletvekilliği listelerinde hiç görüşü alınmadığı gibi pek çok milletvekili ona yakınlığının ödülünü liste dışı kalarak aldı! Bu durumun İnce’de yarattığı çöküntü hayli ağır olmuştu. Devamında olanları İnce yeri geldikçe anlatıyor! İmamoğlu’nun kamuoyunda güçlü, CHP Genel Merkezi’nde güçsüz bir dengesizlik yaşama olasılığı söz konusu. Meral Hanım’ın FOX TV’de verdiği üç mesajı bunun yanına koymak gerek: 1- İmamoğlu sadece CHP’nin değil, hepimizin. 2- İmamoğlu’nu kucaklamak değil, yalnız bırakmak ahmaklıktır. 3- Günün sonunda benim dediğim olur! Siyasette 24 saat bile çok uzundur. Ancak hangi durumda ne yapılacağı da az çok bellidir. Kim aday olursa olsun önümüzdeki sürecin iki tarafı var: Kılıçdaroğlu ve Erdoğan... Kemal Bey herkesi CHP’nin ve Millet İttifakı’nın gücüne katmak zorunda. İmamoğlu rakip değil, güç. Saray da bunu tam tersine çevirmek istiyor. Şu aşamada seyir Saray’ın istediğine daha yakın...",https://www.cumhuriyet.com.tr/yazarlar/mustafa-balbay/imamogluna-incelik-2014870
Mustafa Balbay,Asgari ücret tavanı!,22 Aralık 2022 Perşembe,"İktidar pek çok şey gibi asgari ücretin ruhunu da bozdu. Özünde bir işçinin insanca yaşayabileceği en düşük ücret olarak kabul edilen asgari ücret Türkiye’de fiilen ortalama ücret haline geldi. Ekonomisi rayına oturmuş ülkelerde çalışan nüfusun yüzde 5-10’unu geçmeyen asgari ücretli, bizde yüzde 70’leri buldu. Bu oran 10 yıl önce yüzde 40 civarındaydı. Neredeyse iki kat arttı. Yasal rakamlara bakıldığında çalışan nüfusun yüzde 50 kadarı asgari ücretli gibi görünüyor ama özellikle sanayi kesiminde farklı çalıştırma yöntemleriyle oran yükseliyor. Konunun başka bir boyutu daha var ki insana, “Bu kadar olmaz” dedirtiyor. Kimi işyerlerinde çalışanların maaş çekme kartı yönetimin elinde. Maaş bankaya asgari ücret olarak tam yatıyor, yönetim bir kısmını çekip kasaya koyuyor. Ya da bu işlemi çalışan yapmak zorunda kalıyor! *** İktidar planlı olarak mesleki ustalık, eğitim gerektiren işlerde çalışanların maaşlarına asgari ücretten daha az oranda zam yaparak makası azalttı. İlk bakışta gelir eşitliği gibi görünen bu durum, aslında mesleki liyakatin değerini azalttı. Orta sınıfı çökertti. Her ülkede orta sınıf demokrasinin direğidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Son zamanlarda mühendisten öğretmene, mimardan teknisyene kadar iş arayana işverenin yanıtı net: - Asgari ücretten sözleşme yaparız! Bu sözleşmeye uyulup uyulmayacağı da belli değil! İşte böyle bir ortamda 2023 yılında uygulanacak asgari ücret tartışması yaşadık. Son anda bir değişiklik olmazsa bugün açıklanacak. Yapılacak çocuk sayısından kent merkezlerinde çıkacak kat sayısına kadar her şeyi Saray açıkladığı için bunu da aynı yöntemle öğrendik. Konunun üç tarafı var. İktidar, işveren, işçi temsilcileri. Türk-İş, “9 bin lira isteriz” deyip masadan kalktı. Erdoğan da kararı işverenlerle birlikte vereceğini dün açıkça ilan etti. Görünen o ki 8 bin liranın biraz üzerinde bir asgari ücret saptanacak. Bürokratlar, teknokratlar, işveren temsilcileri kılı kırk yarıp bu dengeyi tutturabildiklerini söyleyecekler. Sonra “Reis” bakacak, “500 de benden” diyecek. Cebinden veriyor ya; “Bu iyiliğimi de unutmayın” havalarında teşekkür bekleyecek. Bundan işveren kesimi çok mutlu olmamış görünecek, “Pek çok işyeri kepenk indirmek zorunda kalır” açıklaması yapılacak. Saray elbette onları da karşısına almamanın yolunu bulacak, İşsizlik Fonu’nda biriken paradan pay verip, yükü azaltacak. Özünde bunun anlamı işçinin payının işverene verilmesi ama çağımızda asıl olan algı! *** Asgari ücret fiilen ortalama ücret haline gelirken neredeyse tavan yapmış gibi gösterilecek. Ne güzel bir tanım oldu; asgari ücret tavanı! 2023’te devletin vereceği-vermeyeceği hizmetler karşılığı alacağı parayı yüzde 123 arttırdığı dikkate alınırsa öteki zamları siz düşünün! Asgari ücretle bir miktar azık... Bütün zorunlu giderlerde kazık! İşte bu azık-kazık dengesi içinde 2023 seçimlerine gideceğiz. Bize göre  2023 için yapılan bütçe altı aylık. Seçimden sonra Allah kerim. Seçim sürecince azık mı öne çıkar kazık mı? İktidarın ne yapacağını biliyoruz. Bu sorunun yanıtını muhalefet verecek!",https://www.cumhuriyet.com.tr/yazarlar/mustafa-balbay/asgari-ucret-tavani-2014199
Mustafa Balbay,İktidar oylarına da zam!,31 Aralık 2022 Cumartesi,"Başkentten genel görünüm şu: 2022 asgari ücretten EYT’ye pek çok kesim için kesenin ağzının açıldığı bir yıl olarak bitiyor, 2023 hemen her şeye zam beklentisinin yükseldiği bir yıl olarak başlıyor. Bu iki çakışmadan 2023 ortasına doğru öne çıkan ne olacak? Maaşa zam rahatlaması mı? Her şeye zam kazıkları mı? Özellikle son bir yıl içinde rakamların içi o kadar boşaltıldı ki ne ifade ettiği hemen anlaşılmıyor. Örneğin pek çok kişi bir ürünün fiyatını şöyle soruyor: -Kaç para oldu? Zam geldiği kesin de ne kadar geldiğini merak ediyor! İktidar 2023’te cebe girenle cepten çıkan dengesini iyi kurup algıyı kendi lehine yönetmeyi hedefliyor. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Son Erdoğan-Bahçeli görüşmesinde de 2023 trafiğinin konuşulduğunu öngörmek zor değil. Saray’a giden bilgilere göre, asgari ücrete yapılan zam, emeklilikte yaşa takılanların önemli bir bölümünün beklentisinin gerçekleşmesi, emekliye ve memura da beklentiye yakın zam yapılması AKP’nin oylarını yüzde 10 arttırdı. Deyiş yerindeyse iktidar, halkın da kendi oylarına yüzde 10 zam yaptığını düşünüyor! Altını çizelim, anketlere olağanüstü önem veren Saray’ın ciddi ciddi bu öngörüye göre 2023 hesabı yaptığı konuşuluyor. Bütün mesele temel tüketim maddelerinin ve barınma giderlerinin bu zamları eritmemesi. Eritse bile bunun seçimden sonra olması. Alınan yüzde 10 ek oy kısa sürede erimeye yüz tutarsa? Böyle bir durumda Saray şu çağrıyı yaparsa şaşmamak gerekir: -İlle de parlamenter sistem diyorsunuz. Gelin seçimden sonra milleti oyalamayalım. Seçimden önce yapalım. Herkese çağrımdır. Bu seçeneği Saray’ın önüne koyanların, “İktidar yine biziz” cümlesini nakarat olarak kullanacağı anlaşılıyor. Bütün bunlardan istenen sonuç çıkmazsa? Saray’a senaryo götürenlerin şöyle bir bilgi notu da hazırladığı konuşuluyor: -Cumhuriyetin 10. yılında yapılanlardan biri genel af olmuş. Kimi suçlar tümüyle affedilmiş, kimilerinde indirime gidilmiş. Cumhuriyetin kuruluşundan bu yana hemen her iktidar döneminde başvurulan bu yol, 100. yıl çerçevesinden yeniden gündeme gelirse şaşmamak gerekir. Yukarıda sıraladığımız çoktan seçmeli senaryolar her türlü ekleme çıkarmaya da uygun. Yeter ki oy getireceğine dair Saray’a güvence verilsin. *** Saray’da bunlar olurken elbette masanın etrafındakiler de sehpalarla uğraşmayacak. 5 Ocak’taki buluşmaya giderken gündemdeki senaryoları yeni yılın ilk yazısına saklayalım. Yazıyı kaleme alırken Ülkü Ocakları eski başkanı Sinan Ateş’in silahlı saldırıya uğradığı, ağır yaralandığı haberi geldi. Ateş kaldırıldığı hastanede yaşamını yitirdi. Ateş’e Allah’tan rahmet, yakınlarına başsağlığı diliyoruz. Ateş’in siyasal kimliğinin yanı sıra cuma namazı çıkışı saldırıya uğraması oyunu kurgulayan alçakların ne kadar karanlık olduğunu gösteriyor. Bütün dileğimiz, sürece kan bulaşmaması, seçime giden yolun kararmaması. Bu kaygılarımızı daha önce de kaleme almıştık. Seçim ekonomisinden seçim affına kadar her şey meşru zeminde tartışılan konular. Ancak korku ikliminin egemen olmaya başlaması bambaşka bir şey. Cumhuriyet’in 100. yılına yakışır bir Türkiye isteyen herkesin seçime kan ve korkunun bulaşmaması için de çaba harcaması gerekiyor.",https://www.cumhuriyet.com.tr/yazarlar/mustafa-balbay/iktidar-oylarina-da-zam-2017072
Mustafa Balbay,B-askıda aday!,03 Ocak 2023 Salı,"2022’nin son günü 31 Aralık’ta Saray’ın 2023 hesaplarını kaleme almıştık. Seçimi kazanmak için kesenin ağzını dibine kadar açmaktan genel affa kadar her şeyin Saray salonunda olduğunu vurgulamıştık. En geç şubat ortasına dek toplama-çıkarma, bölme-çarpma yapılacaktır. Bugünü 6’lı masaya ayıralım... Genel görünüm şu: Kemal Kılıçdaroğlu ile Ekrem İmamoğlu arasında bir çelik çekirdek, Meral Akşener’le İmamoğlu arasında bir çelik çekirdek, Kılıçdaroğlu ile Akşener arasında ayrı bir çelik çekirdek var. 10 ayda 9 kez toplanan 6’lı masanın kendi içinde de bir çekirdek var. *** Cumhur İttifakı’nın yeni ortaklar alma ufku kalmadı. Bugüne kadar yapılan denemeler boşa çıktı. Şimdi şu yeteneğini geliştirmeye çalışıyor: Rakibini parçalamak! Bunun için başlıca hedef, yukarıda sıraladığımız çekirdekler. 2022’nin son günlerinde bunların her biri için denemeler yapıldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce şunun altını çizelim: Siyasette başarılı olmak için ileri adımlar atamayınca rakibini etkisiz hale getirmeye girişmek ahlaki bir yöntem değildir ama uygulanır. Asıl önemli olan rakibin bu amacına yönelik malzeme vermeme sanatıdır. Daha net vurgulamak gerekirse, sen açık verirsen mutlaka onu kullanırlar. 5 Ocak’ta 6’lı masa 10. kez toplanacak. Bu toplantının “hedef ortaklığından” öte, “hedefe odaklanmanın” miladı olması bekleniyor. Hedefe odaklanmak siyasetten savaşa her alanda başarılı olmak için yapılması gereken ilk işlerden biridir. 6’lı masa etrafında konuşulanları irdelemek gerekirse... İmamoğlu’nun dikkat etmesi gereken unsurların başında “İmamoğlucular” geliyor. Ekrem Bey’in aday olmasını ve kazanmasını o kadar çok istiyorlar ki bunun için bütün senaryoları zorluyorlar. CHP’den aday gösterilmezse başka yöntemleri aklına getiren bile var. Kemal Bey, buna benzer bütün söylentileri silmek için “Baba oğul gibiyiz” diyecek kadar kendini bağladı. Saray yorumcularının buradan tartışma konusu çıkarmak için “Osmanlı’da da evladını boğduran padişahlar vardı” noktasına gelmesi insana şunu dedirtiyor: Kılıçdaroğlu’nu eleştirmek için Osmanlı’yı bile gözlerini kırpmadan feda ediyorlar. İYİ Parti’nin yüzde 15 bandında olması bu partiye iyi gelmemiş görünüyor! En küçük bir olumsuzlukta hemen yüzde 10-12’ye geriliyor. Biraz puan toplayınca 20’ye kaç kaldı, dedirtiyor. Bu ikilemde İYİ Parti, AKP’ye CHP’den daha sert muhalefet yaparak oy artırmaya çalışıyor. Bu durum AKP’nin tabanını kendi içinde kilitlerken CHP tabanında da şu etkiyi yaratıyor: -Meral Hanım bizden daha etkili muhalefet yapıyor. Oysa İYİ Parti’yi büyütecek olan CHP’den daha sert muhalefet yapmak değil, AKP tabanına hitap edip oradan oy çekmek... *** Seçim takvimi resmen açıklanıp Millet İttifakı da adayını ilan edeceği güne dek “Erdoğan’ın karşısına kim çıkacak” sorusu köpürtülecek. Böylece Erdoğan’ın aday olup olamayacağı sorusu da ikinci planda kalacak. Kemal Bey, “tek seçici” unvanını sonuna kadar koruyacak. Muhtemel birden çok aday adayının tartışılmasından mutlu. Böylece saldırılacak hedef yayılıyor, çoğalıyor. Gördüğümüz o ki “askıda” çok aday var... Onlar “baskıda” olmasın diye, hepsinin önünde Kemal Bey duruyor!",https://www.cumhuriyet.com.tr/yazarlar/mustafa-balbay/b-askida-aday-2017826
Mustafa Balbay,Sinan Ateş cinayeti!,04 Ocak 2023 Çarşamba,"30 Aralık’ta eski Ülkü Ocakları Genel Başkanı Doç. Dr. Sinan Ateş’in Ankara’da cuma namazı çıkışı öldürülmesi, her biri ötekinden kötü pek çok senaryoyu hatırlatıyordu. Seçim yılına giriyorduk... Son aylarda akıllara zaman zaman 7 Haziran 2015 seçim sonuçlarını “beğenmeyen” iktidarın seçimleri yenileme kararı alması geliyordu. 7 Haziran’la 1 Kasım arasında 500’den fazla yurttaşımız alçakça düzenlenen terör saldırıları sonucu yaşamını yitirmişti. Bu iklimde yenilenen seçimlerde “korku” ve “can güvenliği” egemen olmuştu! 31 Aralık günü bu köşede Ateş’in öldürülmesinin tatsız bir sürecin başlangıcı olmaması dileğimizi paylaşmıştık! *** Cuma gününden bu yana Ateş cinayetinin seyrinin giderek ilk akla gelen olasılıkların ötesinde sıra dışı bir hal aldığını görüyoruz. Doğal olarak cinayete nasıl bir tepki göstereceği en çok merak edilen parti MHP idi. Buradan gelecek tepkinin içeriği, dozu artçı gerilimler yaratabilirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle olmadı. Tam tersine bu kesimden neredeyse hiç tepki gelmedi! Olaydan hemen sonra saldırı anında motosikleti kullananla tetiği çeken yakalandı. Ancak asıl faillerin farklı olduğu ortaya çıktı. Önceki benzer cinayetlerde olduğu gibi bunun da kanlı oyunu kuranların bir planı olabileceği akla geldi. Tetiği çekenin hemen yakalandığı ama bir adım ötesine geçilemediği olaylar... Ancak ilk iki kişiden sonra yakalananlardan olayın seyrinin bu yönde de olmadığı görülüyordu. MHP İstanbul il yönetiminden bir kişinin de soruşturma kapsamında olması, MHP’li bir milletvekili etrafında yaşanan gelişmeler konuyu daha da esrarengiz hale getirdi. Ülkücü kesimde uzun geçmişi olan, bugün kamuoyu önünde olmayan kişilerle yaptığımız görüşmeler milliyetçi hareket içinde çok derin tartışmaların, karşı karşıya gelmelerin olduğunu gösteriyordu. Şu aşamada düşüncelerini kendi adları ile kamuoyuna aktarmaktan yana değiller ama yakın gelecekte neden olmasın! Onların yorumları da dikkate alındığında cinayetin iç hesaplaşma olduğu değerlendirmesi öne çıkıyor. Net bir ifade ile aktarmak gerekirse Sinan Ateş üzerinden şu mesaj veriliyordu: Kimse milliyetçi hareketin geleceğini kontrol dışı dizayn edemez! Bu yönde hayal dahi kuramaz! *** Eylül 2020’de Cumhuriyet’te, muhabir arkadaşlarla birlikte “Milliyetçilik Nereye” başlıklı bir yazı dizisi hazırlamıştık. Gerek milliyetçilik kavramının evrensel olarak oturduğu yeri gerekse Türk milliyetçiliğinin geldiği noktayı konunun içindeki kişilerle irdelemiştik. Prof. Dr. Ahmet Bican Ercilasun şu saptamayı yapmıştı: “Türk milliyetçiliğinin oy tabanı geniş, ideolojik derinliği sığ hale geldi!” Ülkü Ocakları genel başkanlığı yapmış bir doçentin öldürülmesinden ideolojik derinliğe ilişkin tartışma çıkarılamaz ama cinayet sonrası yaşananlar bu “sığ” alanda ciddi fay hatlarının olduğunu gösteriyor. MHP’nin başkasıyla paylaşmak istemediği “ev sahipliği”... İYİ Parti’nin “gerçek milliyetçilikle” merkez sağı harmanlama iddiası... Süleyman Soylu’nun milliyetçi tabana oturan “bakanlığı”... Ümit Özdağ’ın her iki partiye ve bütün partilere karşı başka bir çıkış önermesi... Ve bütün bunların dışında kalan, yeni uçlar vermeye hazır milliyetçilik merkezli hareketler... Sinan Ateş cinayeti bir cinayetten çok daha fazla şey ifade ediyor!",https://www.cumhuriyet.com.tr/yazarlar/mustafa-balbay/sinan-ates-cinayeti-2018209
Mustafa Balbay,İktidar oligarşisi!,20 Aralık 2022 Salı,"Siyasetin kıştan daha sert geçeceğinin anlaşıldığı şu günlerde, birbirini çürüten olasılıkların yan yana durduğu bir süreçten geçiyoruz. Günlük tartışmalar bir yana 20 yıllık AKP iktidarı döneminde temelsiz bir oligarşi oluştu! Herhangi bir ideolojik temele dayalı olmaksızın sadece iktidar odaklı bir duyguyla hareket eden kişiler ve kesimler! Bu yapı şu anda kaderini AKP-MHP iktidar hattına bağlamış durumda. İktidar düşerse sarsılacaklar! Sözünü ettiğimiz bu oligarşi, iktidarın gücü ve yükü! Gücü... İktidar onlara diyor ki; “Sizin yaşamanız, ayakta kalmanız bizim iş başında kalmamıza bağlı. O nedenle iktidarın kesintisiz devam etmesi için hepimizin gücünü kullanması gerekir.” Yükü... İktidar onlara diyor ki; “Size yıllarca özel ayrıcalıklar tanıdım. Ekonomi iyi gitseydi bunun bir önemi yoktu. Kötü gidince size verdiklerim göze batıyor.” *** Nepotizm en genel anlatımla; adil olmayan şekilde ayrımcılık yapmak demek. Bu iktidar döneminde ayrımcılığın boyutları o kadar geniş ki bugün olmasa bile yakın gelecekte, araştırmalara konu olur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nepotizm, akraba ayrımcılığı ama yaşayarak görüyoruz ki, “yakınlık” şu: Siyasal akrabalık ve çıkar akrabalığı... Hele ikisi birden olursa tadından yenmiyor! Saray döneminde bu akrabalıkların yaptığı tavan hayli yüksek. 20 yılda oluşan oligarşik yapı öylesine kronikleşti ki bir an şöyle düşünelim: Seçimlerde AKP-MHP kaybetti. O gece partilerin en azından seçimle ilgili temsilcileri, gereğinin yapılacağını söyledi. Değişikliğin şekli konuşulmaya başladı. Bu durumda sözünü ettiğimiz oligarşi nasıl düşünür? İki türlü düşünür: 1- Yeni gelen iktidara ulaşma yollarının derin hatlarını önceden usul usul hazırlamışlardır. Onları hızlandırır. 2- İktidarı devretmemenin yolları var mı, ona bakar. Şu anda bile iktidara yakın durarak büyük ihale alan şirketlerin bir bölümü büyük şehirlerde yerel yönetimlerle, değişik yöntemlerle bağlantı halinde! “İktidarı devretmeme” tanımını kimsenin aklına dahi getirmemesi gerekiyor. Zira bu, seçmenin sandığa gitme hevesini kırar. Ancak yakın geçmişte, 7 Haziran 2015 genel seçimleri ve 30 Mart 2019 İstanbul Belediye seçimi olmak üzere iki örnek olduğu için kafaların gerisindekini açık konuşmak gerekiyor. *** İşin “temelsiz” tarafları, yani salt ihaleye dayalı kısmı böyle. Bir de “düşünsel temele” dayalı bölümü var. 3 Kasım 2002 seçimlerinde o günlerdeki adıyla “Hizmet Hareketi”, şimdiki adıyla “alçak-kalleş FETÖ” iktidar ortaklığı yaptı. Bu 2010 referandumunda çatallaştı, 2011 yılında sona erdi. 15 Temmuz 2016’da fay hattı tümüyle kırıldı. İktidara dayalı kan bağı, kan davasına dönüştü! Barışırlar mı sorusunu sormayacağız. Zira 2016’dan bu yana her şey dönüştü, başkalaştı! FETÖ’nün içindeki renk yelpazesinde bukalemunu çatlatacak hızda değişimler yaşandı. Geçmişte Zaman gazetesinde çalışıp bugün adını soyadını değiştirmiş olanlar var! Daha çoook yazı kaldıracak bir durum... Nasıl sonuçlanırsa sonuçlansın, önümüzdeki seçimlerden sonra da mücadele sürece ama şunu vurgulamadan geçmeyelim: 2023 seçimleri bir seçimden çok daha fazlası! İktidara alternatif olanlar sadece kazanmaya değil, kazandıktan sonra kolları sıvamaya da hazır olmalı. “Enkaz devraldık” dediğiniz an, “en kaz” hale gelmeye başlarsınız...",https://www.cumhuriyet.com.tr/yazarlar/mustafa-balbay/iktidar-oligarsisi-2013569
Mustafa Balbay,Latin Amerika’nın sol iktidarları!,05 Ocak 2023 Perşembe,"Başlığı Uruguaylı yazar Eduardo Galeano’nun eseri, “Latin Amerika’nın Kesik Damarları” kitabından esinlenerek attık. Eserlerinde Güney Amerika’nın aşktan futbola, savaştan ABD’ye her şeyine değinen Galeano, böyle bir başlıkla dile getiriyor düşüncelerini. Latin Amerika bugünlerde Brezilya’daki iktidar değişikliği ile dünya gündeminde. Bölge genel olarak ABD’nin arka bahçesi diye tanımlanır. Aslında bu tanımı daha ileri götürüp “arka balkon” demek daha uygun düşer. Geçmişten bugüne ABD’nin bölgede yaptıkları, yapmak istedikleri tam bu tanıma göre. 20. yüzyıl boyunca ABD’nin Latin Amerika ülkelerinde rol aldığı darbe ve darbe girişimlerinin bini geçtiği tahmin ediliyor. 21. yüzyılda ABD için bir ülke yönetimini darbe ile devirip yerine kendi istediğini getirme yöntemi görünüm değiştirdi. Daha çok seçimleri kullanarak istenilen yönetim işbaşına geliyor. Tersi olursa o yönetimin başına her şey geliyor! *** Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Yukarıda değindiklerimizin pek çok örneği var. Sıcak durum Brezilya... Brezilya İşçi Partisi’nin kurucularından Lula da Silva 2003’te seçimleri kazanıp işbaşına geldiğinde, iktidar gücünün şehvetine kapılmayacağını, ne söz verdiyse onu yerine getirmeye çalışacağını kısa sürede gösterdi. ABD’nin, “Koltuğa oturunca değişir, orada Washington’la iyi geçinmeden kalamayacağını anlar” beklentisi boşa çıktı. Bunun üzerine B planı devreye girdi. Bir mahkeme ayarlandı. Mahkemenin başına bir hâkim ayarlandı. Lula’ya bir suç ayarlandı. Ve yargılama başladı... Yargıç Sergio Moro, 1.2 milyon dolar rüşvet aldığı, bununla kendisine bir villa yaptırdığı gerekçesiyle Lula’ya 12 yıl ağır hapis cezası verdi. Lula hapse kondu. Hapiste olduğu için yeni dönemde seçimlere katılamadı. Lula hapsi boylarken seçimleri de katıksız ABD yanlısı Bolsonaro kazandı. Kurduğu hükümetin Adalet ve Kamu Güvenliği Bakanı kim olabilir? Elbette Lula’yı hapse gönderen hâkim Moro! 2019 yılında yüksek mahkeme, Lula’yı yargılayan mahkemenin meşru olmadığını, bu nedenle verilen cezanın kaldırıldığını açıkladı. Bu kararın ardından Lula yeniden partisinin başına geçti, seçime hazırlandı. Bolsonaro kendisinden ve kendisini destekleyen ABD’den o kadar emindi ki şu demeci verecek kadar ileri gitti: “Beni bu koltuktan Tanrı dışında kimse alamaz!” 2 Ekim 2022’deki seçimlerde kimse yüzde 50’yi sağlayamayınca seçimler 30 Ekim’de yenilendi. Lula yüzde 50.60’la kazandı. Bolsonaro’nun bu sonuçları tanımayacağı, gerekirse darbe yapacağı konuşuldu. Seçimden önce verdiği demeçleri tekrarladı, koltuğun kendi hakkı olduğunu iddia etti. 2 Ocak 2023’te Lula üçüncü kez devlet başkanlığı koltuğuna oturdu. Bir kez daha halkın iradesi kazandı. *** Brezilya toprak büyüklüğü bakımından dünyanın beşinci büyük ülkesi. Rusya, Kanada, Çin ve ABD’den hemen sonra geliyor. Topraklarının bereketi bakımından ise en önemli birkaç coğrafyadan biri. Yağmur ormanları diye de adlandırılan Amazon Ormanları dünyadaki toplam oksijenin beşte birini üretiyor. Bu ormanların çok büyük bir bölümü Brezilya topraklarında. Latin Amerika gezimin unutamadığım bölümü Amazonlar’dır. Bir metrekarelik alanda 250 çeşit canlının olduğunu düşünün... Bir ağaç yaprağını şemsiye gibi kullanabildiğinizi düşünün... Taze fasulyenin boyunun bir metreyi bulduğunu düşünün... Vahşi kapitalizm bu topraklarda talana izin verecek birinin yönetimde olmasını istiyor! Bolsonaro, koltuğu kesinlikle kaybettiğini anladığı an ülkeyi terk etti, ABD’ye gitti! Şili’de seçimi 2021’de 35 yaşındaki solcu lider Boric kazanmıştı. Arjantin, Bolivya, Paraguay, Uruguay, Nikaragua, Meksika da aynı süreçte sol iktidarlar kervanına katıldı. Yeni bir sol rüzgâr esiyor...",https://www.cumhuriyet.com.tr/yazarlar/mustafa-balbay/latin-amerikanin-sol-iktidarlari-2018522
Mustafa Balbay,6’lı masanın birinci yılı!,07 Ocak 2023 Cumartesi,"6’lı masa onuncu ve en uzun toplantısını da yaptı. 12 Şubat 2022’de CHP’nin ev sahipliğinde Ahlatlıbel’de başlayan 6’lı buluşmalar birinci yılını da dolduruyor. Gelinen noktada masanın etrafındaki liderlerin isteseler de ayrılamayacağı bir bağlanma oluştu. Zaten buluşmalar sonrasında yapılan açıklamalar giderek derinleşiyor. Dileriz bu derinlik içinde kaybolmazlar! Kamuoyunun beklentisi altı liderin ne kadar güzel anlaştığını görmek değil, güven veren bir iktidar seçeneği var mı yok mu, bunu anlamak! Sanki partilerden biri için alt kadrosunu tatmin eden bir cümle varsa, öteki parti de kendi tabanı için benzer bir cümle istemiş. Uzun bildiri bunu anımsatıyor. 9 saati aşan toplantının bir saatlik diliminde eski Ülkü Ocakları Genel Başkanı Sinan Ateş cinayeti konuşulmuş. Olayın örtbas edilemeyeceği sadece muhalefetin baskısıyla değil, milliyetçi yelpaze içindeki çalkantıyla da görülüyor. *** 6’lı masa bu ay içinde bir kez daha buluşacak. 30 Ocak’ta ortak paydalardan oluşan program kamuoyuna açıklanacak. Önceki gece liderlerin toplantısından sonra altı partinin üst düzey yöneticileri toplantıya devam etti. Bir anlamda 30 Ocak hazırlıkları başlamış oldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Uzun toplantının önemli bir konusu da milletvekili seçimlerinde uygulanacak yöntem. Aldığımız bilgiler kadarıyla kesin bir anlaşmaya varılmamış ama anlaşılacağı yönünde bir mutabakat oluşmuş. Şöyle ki: - İktidarın oyununu çok iyi analiz edip kazdıkları kuyuya düşürmek için ince bir çalışma yapılacak. - İki milletvekili çıkarılan yerlerde ittifak yerine ittifak içindeki sadece bir parti ile seçime girilecek. - Daha çok milletvekili çıkaran illerde yerel dengelere göre CHP ve İYİ Parti şemsiyesinden hangisinin tercih edileceğini yine seçim bölgesinin dengeleri belirleyecek. Bu konuda yapılmış olan teknik analiz sonucu karar verilecek. - Cumhurbaşkanı yardımcıları ve kurulacak hükümet üyeleriyle ilgili dengeli bir dağılım sağlanacak. Seçmenin önüne “güçlü bir kadro” ile çıkılacak. - Cumhurbaşkanlığının kazanılmasının yanı sıra Meclis’te de yeterli çoğunluğun elde edilmesi halinde parlamenter sisteme giçiş için yapılacak referandumla 2024’te yapılacak yerel seçimler birleştirilecek. Böylece seçmen fazla yorulmamış, Türkiye gündemi sandıkla gereğinden fazla meşgul edilmemiş olacak. *** Girişte vurguladığımız konuya dönersek... 6’lı masanın karşılıklı güvenle yoluna devam etmesi, siyasi tarihimizde de yerini alacak bir durumdur. Oy tabanı bir yana toplumsal tabanı bu kadar geniş bir yelpazede bir araya gelip ortak paydalar üretmek, iç barış için de son derece faydalı. Seçimlerden sonra yapılan koalisyonlarda seçim sonuçlarının getirdiği bir “mecburiyet” vardır. Ortak metinler bunun ışığında oluşur. Kaldı ki uzun süre seçim olmayacağı için tabanın tepkisini çekecek sözler de verilebilir. Zamanla düzeltilir. Seçimden önceki 6’lı masa benzeri buluşmalar çok daha risklidir. O nedenle partilerin dondurmayı üfleyerek yemesi de anlayışla karşılanabilir. Bir şartla: Bu buluşmalar toplumda umudu büyütmeli, kaygıyı ya da belirsizliği değil! İktidardan çekilen ama henüz yönünü belirlememiş kesimlerin dilinin altında iki cümle var: - Beterin beteri var, eldeki bir daldaki birden iyidir! - Yeter artık, bu gidişe bir son verip umut tazeleyelim!",https://www.cumhuriyet.com.tr/yazarlar/mustafa-balbay/6li-masanin-birinci-yili-2019193
Mustafa Balbay,HDP ikilemi Erdoğan: Kapatmayalım Bahçeli: Kapatalım,12 Ocak 2023 Perşembe,"HDP siyaset gündeminin, cumhurbaşkanlığı seçimlerine ilişkin senaryoların tam ortasına oturdu. Cumhur İttifakı ve Millet İttifakı’nın oyları yüzde 40-45 arasında karşılıklı eşitlik haline geldi. HDP’nin sahip olduğu yüzde 10’luk blok oy büyük ölçüde kazanan tarafı belirleyecek. HDP, geçen hafta “bir seçenek” olarak açıkladığı, “Kendi adayımızla seçime girebiliriz” çıkışı gerçek olursa, seçim büyük olasılıkla ikinci tura kalacak. HDP hanesindeki yüzde 10’luk oyla ilgili karar vericilerin bu kez sandığı sağlam kazığa bağlamak istedikleri, bağlayıcı adımlar bekledikleri biliniyor. Anayasa Mahkemesi’nde (AYM) görüşülmekte olan HDP’ye yönelik kapatma davası sürerken bu partinin seçimler için Hazine’den alacağı 179 milyonluk payın 5 Ocak’ta geçici olarak bloke edilmesi, savunma için 30 Ocak’a gün verilmesi, kararın 7’ye karşı 8 oyla alınması sürecin çok çetin geçtiğini gösteriyor. *** Saray, bir yıldır HDP oylarına kafa yoruyor. Dört olasılık masaya yatırılmıştı: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 1- Kapatalım. Oylarının büyük çoğunluğunu alabileceğimiz bir yol izleyelim. 2- Kapatmayalım. Kadrolarının çoğuna siyaset yasağı getirip, çok güçsüz bırakalım. Tabanı onlarla ilerleme olmayacağını düşünüp bize yönelsin. 3- Aynı tabana hitap eden başka bir parti kurup oylarını bölelim. Büyük kısmın bizi destekleyecek parti olmasını sağlayalım. 4- Anlaşalım. Bu kez başka olacağını söyleyelim. Size bizden daha fazla hak verecek bir hareket olmaz diyelim. Desteklerini alalım. En azından karşı tarafı desteklememelerini sağlayalım. İlk üç seçeneğin fayda getirmeyeceği kanısına varılmış olmalı ki Saray için son şık öne çıkmış görünüyor. Son şıkla ilgili neler yapılıyordur? Bu soruya verilebilecek en net yanıt şu olur: Geçmişte Oslo’dan İmralı’ya, Kandil’den Diyarbakır’a, Ankara’dan Edirne’ye ne yapıldıysa, o! Bunların nasıl seyrettiğini, içeriğinin ne olduğunu bilmemiz şu aşamada zor. Ancak görünürdeki kimi adımlar ipucu veriyor. Örneğin, Demirtaş’a durup dururken “Hadi sana özel uçak ayarlayalım da babanı gör, gel” denmesi insanın gözlerini yaşartıyor! Örneğin, İmralı seferlerinin artması karşısında insan, “Yoksa turizm sezonu açıldı da turist patlaması mı oldu” diyor. Bu iktidar döneminde herkes biliyor ki atılan her adımın yansıyan yönü ile bilinen yönü aynı değil. *** HDP oylarının Cumhur İttifakı’nın işine yarayacak yönde olması için her türlü adımın atılması gerektiği konusunda Erdoğan’la Bahçeli hemfikir. Yakın geçmişte bunu doğrulayan pek çok gösterge yaşadık. Örneğin, anayasa değişikliğine ilişkin kasım ayı başındaki HDP-AKP görüşmesini Bahçeli “doğal” bulmuştu. Ancak 2023’e, yani seçim yılına girdiğimiz şu günlerde, Cumhur İttifakı’nda bir çatallanma olduğu konuşuluyor. Son kararı elbette AYM verecek. İşin siyasal yanında MHP şöyle düşünüyor: HDP kapatılırsa, “Terörle mücadele için en gerekli adımları biz attırıyoruz” der, oy tabanımızı genişletiriz. HDP’yi kapatma davasının 17 Mart 2021’de, MHP kongresinden iki gün önce, adeta kongreye bir armağan olarak açıldığını anımsatalım! MHP açısından HDP’yi kapattıktan sonra açılımdan saçılıma her şey olabilir. Konu daha çok kulis kaldıracak nitelikte. Saray’ın havuçla sopa arasında gidip gelen ikna gücü bu kez ne yönde işleyecek, henüz belli değil.",https://www.cumhuriyet.com.tr/yazarlar/mustafa-balbay/hdp-ikilemi-erdogan-kapatmayalim-bahceli-kapatalim-2020712
Mustafa Balbay,İmamoğlu’nun siyasal doğum yerinde,10 Ocak 2023 Salı,"Geçen hafta avukat İsmail Doğan Subaşı’nın “Mahalle Deyip Geçme” başlıklı kitabını okudum. Halen İstanbul Büyükşehir Belediye Meclisi CHP Grup Başkanvekilliği sorumluluğunu yürüten Subaşı, siyasete nasıl girdiğini, Beylikdüzü’nde CHP’nin en az oy aldığı yerlerde dört kat nasıl artırıldığını belgesel roman tadında anlatıyor. Subaşı, CHP’nin mahalle çalışması geleneğini yeniden başlatması gerektiği düşüncesini paylaşmak için de bu kitabı kaleme almış. “Mahalle” kavramı gerek siyasal gerekse toplumsal kültürümüzde çok önemli bir yer tutar. Bir insan evinden dışarı adım attığında karşısına “mahalle” çıkar. *** Subaşı 2010 yılında, oturduğu ilçe Beylikdüzü’nde CHP’ye üye olmaya, siyasi çalışmalara en alttan başlamaya karar veriyor. İnternetten ilçe örgünün adresini buluyor. Görevliye, üye olmak istediğini, aktif olarak çalışmalara katılmayı düşündüğünü söylüyor. “Bir dakika” deyip içeri giriyor. Az sonra odaya alıyor. Odada iki kişi var. Yaşlı olan, “Merhaba ben ilçe sekreteri Yaşar Genç” diyor. Yaşı daha genç olan masadan dolanıp yanına geliyor, elini sıkarken sesleniyor: “Merhaba, ben ilçe başkanı Ekrem İmamoğlu... Toplantımız bitmişti zaten. Buyurun oturun...” O gün başlayan yol arkadaşlığı giderek güçleniyor. Ekrem Bey, Subaşı’nın nasıl bir çalışma içinde olacağını merak ederken Subaşı öneriyor: “CHP’nin en az oy aldığı mahallede çalışmak istiyorum...” Bir süre sonra üyeliği kabul ediliyor. Ardından CHP’nin çok düşük oy aldığı Yakuplu Mahallesi’nde çalışmaya başlıyor. Mahalledeki dayanışma evinin etkin çalışması için Ekrem Bey her aşamada devrede oluyor. Subaşı Ekrem Bey’le ilgili gözlemini şöyle ifade ediyor: “...Asıl olan doğruyu ve sonuç alıcı olanı yapmaktı. İlerleyen dönemde kendisiyle siyasi faaliyetlerde yan yana gelişimiz arttıkça bu davranışının onun temel özelliklerinden birisi olduğunu gözlemleyecektim. Hızlı karar alıyor, işlevsel düşünüyor, risk almaktan çekinmiyor, oyunu atak oynamayı seviyordu...” *** Subaşı, Yakuplu Mahallesi’ndeki Dayanışma Evi’nde Güler Hanım ve Seza Hanım’la çalışmaya başladıktan sonra en uygun gün olarak cumartesi günü toplantılar yapıyor. Kısa sürede çekirdek çalışma oturunca Marmara Mahallesi’nde çalışması öneriliyor. Mutlaka yanlarında bir kadın olmak şartıyla evlerin kapısını çalıyorlar. Konuşma oranını şöyle belirliyorlar: -Yüzde 30 biz, yüzde 70 ev sahibi... İlk tanışmadan defalar sonra içeri kabul eden oluyor. Ama hiç yılmıyorlar. Mahalle aralarına adım atmadan önce bütün seçmen kütüklerini ve sandık sonuç tutanaklarını adeta ezberliyorlar. Bu tutanakların olmadığı yerlerde kendileri birleştirmeleri yapıyorlar. Marmara Mahallesi’nde 2007 seçimlerinde yüzde 9 olan CHP oyu Haziran 2011’de yüzde 36’ya çıkıyor. Tam dört kat! Subaşı bu başarının hazzını yaşamak yerine, başka bir sorumluluk almak istediğini söyleyince herkes şaşırıyor. Yanıtı şu oluyor: -Devretmeyi bilmeliyiz! Subaşı, yaşadıklarından yola çıkarak bir partinin başarısı için vaatler, örgüt, her şey dahil en önemli unsurun şu olduğunu söylüyor: Güven! Subaşı’nın bu faaliyetlere başladığı aylarda ben de Silivri’deydim. Avukat kimliğiyle ziyaretime gelir, saatlerce sohbet ederdik. İnönü’den Clausewitz’e kadar herkesten, her şeyden konuşurduk. Subaşı eserine “el kitabı” demiş ama siyasetteki herkes için “başucu” kitabı!",https://www.cumhuriyet.com.tr/yazarlar/mustafa-balbay/imamoglunun-siyasal-dogum-yerinde-2020005
Mustafa Balbay,6’lı masanın ölçüsü!,11 Ocak 2023 Çarşamba,"Erken mi geç mi derken, seçim yılına girildi. Şimdi “gün-toto” oynanıyor. Bize göre o günü, Erdoğan’la Bahçeli de bilmiyor. Çünkü en avantajlı an araştırması devam ediyor. Seçim tarihinden de güncel olan tartışma, 6’lı masanın adaylık için vereceği karar. 6’lı masanın doğumunu sağlayan, ayakta kalması için en çok çabayı ve en çok sabrı harcayan CHP lideri Kılıçdaroğlu. CHP içinde de mutlak hâkim olan Kılıçdaroğlu. Belirleyici güç. Kemal Bey, 23 Eylül günü İzmir’de partisinin üst yönetim kadrolarına seslendi: - Bilmek istiyorum, benimle misiniz? Salondan fiilen oybirliği ile “Seninleyiz” çıktı. Kemal Bey bu tam desteği aldı, 6’lı masaya gitti, “Sizinleyim” dedi. Böylece ortaya seçimi kazanabilecek ama iyi yönetilmesi gereken bir güç doğdu. *** AKP iktidarı süreci açısından bakarsak şunu söyleyebiliriz: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP parlamentonun olabildiğince dengeli kurulmasının sigortası oldu! Şöyle ki: 2007 seçimlerinde MHP’nin de Meclis’te temsil edilmesinin gerekliliği CHP tabanında genel kabul gördü. CHP’lilerin yaşadığı çok seçmenli  hanelerde, “Oylardan biri MHP’ye” söylemi karşılık buldu. 2002 seçimlerinde parlamento dışı kalan MHP, 2007’de Meclis’teydi. 2011’de başta Güneydoğu Anadolu olmak üzere Kürt kökenli yurttaşlarımızın da parlamentoda temsil edilmelerini sağlamak için CHP’ye oy verme eğilimindekiler de sorumluluk üstlendi. 2018’de İYİ Parti’yi seçim dışı bırakmak için Yüksek Seçim Kurulu’nu devreye sokmak isteyen iktidar, karşında CHP’yi buldu. Hafta sonu manevrası ile CHP milletvekilleri İYİ Parti’nin grup kurmasını sağladılar. Böylece İYİ Parti seçime girdi, AKP iktidarı döneminde kurulup barajı geçmeyi başaran bir parti olarak siyasi yelpazedeki yerini aldı. İşte bu çeyrek asırlık sürecin ardından 2023 seçimlerine gidiyoruz. CHP yine ana iletken. CHP dışındaki partilerin liderleri, deyiş yerindeyse, oyunun ölçüsüne göre değil, masada işgal ettiği yerin ölçüsüne göre hareket ediyor! Kemal Bey bu hakkı tanıdıktan sonra niye kullanmasınlar? *** Yukarıda sıraladıklarımızın tümü tarihsel gerçekliklere dayanıyor. 2023 yılı başındaki görünüme geçersek... CHP dahil bütün partiler iktidar ortaklarından oy alabilirlerse, iktidar seçeneği olacaklar. Bunun için CHP’nin yüzde 30’u, İYİ Parti’nin yüzde 15’i, DEVA, GP, SP ve DP’nin toplam yüzde 8-10’u zorlaması gerekir ki, yüzde 50’nin üzerine çıkılsın. Ne var ki İYİ Parti birkaç puan yükselse CHP’nin yüzde 25’e çarptığını, DEVA biraz kıpırdasa CHP ve İYİ Parti’de sızıntı olduğunu görüyoruz. AKP ve MHP’nin toplamı yüzde 40’ın altında. Yüzde 10 HDP dikkate alındığında 6’lı masayla Cumhur İttifakı’nın ilginç bir terazide olduğunu söylemek mümkün. Maaş artışları enflasyonun altında ezilecek. Seçmen son kararını bahara doğru verecek. 6’lı masa şimdi toplumun önüne yeni bir milat koydu: 30 Ocak büyük buluşması. İç içe geçmiş iki soru: 1- Bu buluşma 6 partinin her birinin öteki kadar güçlü olduğunu kanıtlamak için mi organize edilecek? 2- Masanın toplam gücünün iktidara yürüdüğünü göstermek için mi?",https://www.cumhuriyet.com.tr/yazarlar/mustafa-balbay/6li-masanin-olcusu-2020382
Mustafa Balbay,Senaryo enflasyonu!,17 Aralık 2022 Cumartesi,"Enflasyonun sadece ekonomide olacak hali yok ya, elbette siyasette de olur. Bugünlerde Ankara’da metrekareye dört senaryo düşüyor. İktidardan muhalefete nereye elinizi atsanız, yabana atılmayacak bir senaryo sizi karşılıyor. Millet İttifakı önceki gün masadan platforma taşındı. 6 parti Saraçhane’de buluştu. Bu buluşma sürecinin her aşaması beraberinde senaryo üretti. Akşener’in “ilk giden siz olun” heyecanı kamuoyunda büyük kabul görürken İmamoğlu’na ilişkin öteden beri söyledikleri de hemen yanına kondu. Sonuç: Akşener, İmamoğlu’nu cumhurbaşkanı adayı olarak görmek istediğini ilan etti! Kılıçdaroğlu’nun Saraçhane konuşmasında, “Kimse İmamoğlu’nun İstanbul’a hizmet etmesini engelleyemez” sözü, Almanya ziyaretinin yanına kondu. Sonuç: Kılıçdaroğlu, İmamoğlu’na, “Sen belediye başkanısın otur oturduğun yerde” demiş oldu! İmamoğlu’nun kürsüden hiç inmemesi kendisini biraz da “sunucu” konumuna sokarken şu senaryoyu da öne çıkardı: Bu Ekrem Bey, aldığı yetkiyi kolay kolay devreder mi? *** Cumhur İttifakı’nın senaryo gücünü de yabana atmamak gerek. Erdoğan’ın İmamoğlu kararından mutlu olmadığı, kendi dışında geliştiği kulisi birkaç ayrı kanaldan yürüyünce akla şunlar geldi: A- Sürecin Saray’ın istediği gibi gitmeme olasılığına karşı konu çatallaştırılıyor. B- Bu doğru olabilir, son zamanlarda pek çok konu Erdoğan’ın bilgisi dışında gelişiyor. AKP içinde güç odakları belirdi. C- Yargıda MHP’nin ağırlığını da göz ardı etmemek gerekiyor. İmamoğlu hâkimi daha önce Çakıcı’nın yeğenine beraat vermiş. D- Hiçbiri... Bütün ipler Erdoğan’ın elinde. Senaryoları yazıp yöneten o! Doğru şık olarak “D”yi işaretlemek daha akılcı görünüyor. Bunların altına Erdoğan’ın, “Bu benim son seçimim. Son kez destek istiyorum” dedikten sonra, siyasetten hiçbir zaman çekilmeyeceğini açıklamasını da koyalım. İmamoğlu kararının ardında ne yatıyor sorusunun yanıtı da çatallı: A- Erdoğan’ın tek derdi var, İstanbul. Hâlâ bunun acısını yaşıyor. Seçime Tevfik Göksu’nun İstanbul Belediye Başkanlığı’nda gitmek istiyor. B- Erdoğan’ın tek derdi var, önümüzdeki seçimi kazanmak. İmamoğlu’nun adaylığını devre dışı bırakmak için yargı devreye sokuldu. C- Erdoğan seçimi kazanmak için İmamoğlu’nu engellemekten çok Millet İttifakı’nı parçalamak gerektiğini düşünüyor. Yasak bu yüzden geldi. D- Erdoğan, rakibini belirleyecek partinin CHP olduğunu biliyor. CHP’yi ikileme sokmak, “Kemalciler-Ekremciler” diye bölmek istedi. E- Hepsi. Burada doğru şık sanki E! *** Senaryoları bırakıp görünen gerçeğe gelirsek... Yüzyılların birikimi atasözlerimizden biri şudur: Kurt kışı geçirir ama yediği ayazı unutmaz! 20 yıllık AKP iktidarlarından sonra geldiğimiz nokta, değişim diyor. Erdoğan uzun zamandır millete sabır öğütlüyor. O sabır, sandığa kadar! Bugünkü tabloda böyle bir iktidarın değil yeniden işbaşına gelmek, barajın altında kalması gerekir. “Devleti ele geçirdim, iktidarı bırakmam” demek ne olursa olsun sürdürülebilir bir durum değil. İmamoğlu’na siyaset yasağının devamında HDP’yi kapatma davasının geleceği konuşuluyor. Bütün bunları toplarsak, atılan adımlar önümüzdeki seçimleri kazanma çabasından çok, seçimi kaybedeceğini görüp çırpınmaya benziyor. Bu tür çırpınışlar da çıkıştan çok, daha fazla batışı getirir. Siyasi tarihimizde bunun pek çok örneği vardır.",https://www.cumhuriyet.com.tr/yazarlar/mustafa-balbay/senaryo-enflasyonu-2012740
Mustafa Balbay,Feleğin Sisi-llesi!,24 Kasım 2022 Perşembe,"Her şey tamam da Mısır politikasıyla ilgili “ciddi” bir yazı yazmak gerçekten zor! Yıllarca her türlü saldırının simgesiydi Sisi! İstanbul seçimlerinde AKP’nin karşısına güçlü bir aday mı çıktı? AKP’ninki yerli ve milli öteki Sisi! Memlekette tam demokrasinin tarifi mi lazım? Onlarınki özgürlükçü tam demokrasi, karşısındakiler darbeci Sisi! Türkiye’de mısır üretimine önem verilmeli desek, yanıtı yapıştırıyorlardı: - Siz darbe tohumları mı ekmek istiyorsunuz? Arkadaşlar en çok tapu dairesini seviyor. İşiniz düşse, “Tapu tahsisi yaptıracaktım” deseniz, tepeleri atardı: - Darbe için yer tahsisi mi? *** Bu günler geçti… Artık darbeci Sisi yok... Çorbacı Sisi var. Kepçe kepçe dostluk! Artık katil Sisi yok... Katıl Sisi var. Katıl Sisi katıl, bize katıl. Dostluğun, kardeşliğin âlâsı bizde... Artık zalim Sisi yok... Âlim Sisi var... Mısır medeniyetinden birkaç damla da bize akıt Sisi... Artık rabia yok... Tabii ya var... Tabii ya, her şey sana tabi Sisi... Artık Batı’nın uşağı Sisi yok... Beraberliğin kuşağı Sisi var... Artık firavun Sisi yok... Bizimle avun Sisi var... Artık kâfirlerin güllesi Sisi yok. Kahire’nin gülü Sisi var... Artık cellat Sisi yok... Canım Sisi var... Artık can sıkan Sisi yok... El sıkan Sisi var... Artık ne timsah ne küstah... Essah Sisi var... Her iki tutumu da yerli ve milli ilan edip, siyaset ustası olarak kalmak, gerçekten ustalık ister! Türkiye olarak Katar’daki dünya futbol şampiyonasına katılamadık ama siyaset oyunlarında üstümüze yok. Sisi ile o muhteşem el sıkma çalımını ne Messi atabilirdi ne Ronaldo! Penaltı, frikik neymiş, buna tribünden gol atma derler! *** Kara mizah bu kadar yeter, sadede gelelim... Akdeniz koşumuz Mısır, Kıbrıs’tan 400 mil uzaklıkta. Türkiye ve Mısır Doğu Akdeniz’in iki büyük ülkesi olarak tarihleriyle de ortak. Bilinen ilk savaş sonrası barış antlaşması Kadeş, bugünkü Suriye topraklarında, MÖ 13. yüzyılda Mısır Firavunu II. Ramses’le Hitit Kralı III. Hattuşili arasında imzalandı. Anlaşmanın aslı İstanbul Arkeoloji Müzesi’nde. Binlerce yıldır devam eden bağlar, savaşlar, barışlar var. Bugün Mısır, bölgede eşik rolü olan bir ülke. ABD’nin Arap dünyasında görev yapacak diplomatları önce altı ay kadar Kahire’ye gelip Arap kültürünü tanıyor. Türkiye ile ilişkiler Mısır doğumlu Müslüman Kardeşler (MK) hareketinden etkilendi. Bu konudaki Erbakan-Mübarek diyaloğu iyi bilinir! Erdoğan ise Türkiye-Mısır ilişkilerini AKP-MK ilişkilerine çevirdi. 2012’de MK adayı olarak cumhurbaşkanı seçilen Mursi, 2013’de Sisi tarafından devrilince, AKP darbeyi bir başka ülkenin iç işi olarak değil, kendine hakaret olarak algıladı! Devamını yazının başında kara mizahla aktarmıştık. Türkçede bir deyim vardır; Dimyat’a pirince giderken evdeki bulgurdan olmak! Dimyat, Mısır’da Nil’in Akdeniz’e döküldüğü deltada kurulu çok bereketli bir şehirdir. Sırt çantasıyla gezip o bereketi görmüştüm. Bu deyimi nasıl iliklerimize kadar yaşadığımızı başka yazıya bırakalım. Dış politika langur lungur... Ne pirinç kaldı ne bulgur!",https://www.cumhuriyet.com.tr/yazarlar/mustafa-balbay/felegin-sisi-llesi-2005574
Mustafa Balbay,Sıradaki hedef: CHP’nin zirvesi!,15 Aralık 2022 Perşembe,"Ve yargı siyasetin ortasına büyük bir darbe ile indi. İstanbul Büyükşehir Belediye Başkanı Ekrem İmamoğlu’na “ahmak”lık cezası verildi! 2 yıl 7 aylık hapis, beraberinde siyasal yasağı getiriyor. CHP İstanbul İl Başkanı Canan Kaftancıoğlu da benzer bir “yargılama” süreci sonunda “siyasal yasak” içine sokulmuştu. Bu tablo 2023 seçimlerinin çok sert geçeceğini gösteriyor. İktidar her türlü yöntemi kullanarak, bütün güçlerini devreye sokarak seçime girecek. Her yöntem derken şu anda akla gelmeyenleri de hesaba katmak gerekir. Bunun devamı CHP’nin zirvesidir. Kimse, “O kadar o olmaz” demesin! Ankara’da iktidarın gelecek hesapları içinde son cümle şu: Savaşta hile mubahtır, seçim de bir savaştır! Cümlenin korkutucu olduğunun farkındayız ama gerçek bu! *** İmamoğlu davasının kısa özeti şu: Kasım 2019’da İmamoğlu Avrupa Konseyi Yerel ve Bölgesel Yönetimler Kongresi’ne gittiği günlerde Soylu şu demeci verdi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Avrupa’ya gidip Türkiye’yi şikâyet eden ahmağa sesleniyorum. Bunun bedelini millet sana ödetecek.” İmamoğlu da Soylu’ya şu karşılığı verdi: “Asıl ahmak, 31 Mart seçimlerini yeniletenlerdir!” Hepsi bu... Aylar sonra dönemin Yüksek Seçim Kurulu (YSK) Başkanı Sadi Güven ve bir grup üye suç duyurusunda bulundu: “İncindik...” Savcılık bunu aldı soruşturma konusu yaptı ama dava açmadı. Savcı değiştirildi, dava açıldı. Ardından davaya bakan hâkimin çevresine, “Bu söz YSK’ye değil, Soylu’ya cevap olarak söylenmiş. Hakaret içerikli değil” dediği tabii ki Ankara’dan duyuldu. Hemen gereği yapılıp sürüldü. Yerine bakan hâkim de dünkü kararı verdi! Bunun üzerine söylenecek çok söz var ama... Biz Türkiye’nin geleceğine odaklanalım... Başta vurguladık, seçim kıştan daha sert geçecek. Herkesin aklında Erdoğan’ın da geçmişte yargı kaynaklı mağduriyet yaşadığı, böyle bir mağduriyetin İmamoğlu’nun lehine olacağı fikri var. Ancak bizim gördüğümüz şu: İktidar seçim sürecinde “mağduriyet ötesi” bir korku iklimine hazırlanıyor olabilir. Dünkü karar bizde bu duyguyu öne çıkardı. Yani öyle bir seçim ortamı olur ki mağduriyeti konuşmak seçim sonrasına kalır! Bunun neler olabileceğini dile getirmek bile istemiyoruz. *** Siyaset bilimi diyor ki: Seçime halk üç duygu ile gider. Korku, öfke, umut. En ideal olanı umutla gidilmesi ve halkın ülkeyi yönetecekleri umut beklentisi ile seçmesi. İktidarın Türkiye’ye verebileceği bir umut kalmadı. Halk bazen de öfkesini sandıktan çıkarır. İktidar, muhalefeti terör destekçisi ilan edip onlara öfke duyulmasını sağlamak istedi. Bu da olmadı. Üçüncü duygu, korku. Korkunun o kadar çok gözü vardır ki insanların içine girdi mi her şeyi korku olarak görmeye başlar. O zaman tercihlerini açlık-toklukla, umut-öfke ile değil, sadece hayatta kalma-kalmama korkusu ile yapar. Hedef böyle görünüyor. Yargı artık adalet dağıtan değil, korku dağıtan bir araç haline getirildi. Başta İmamoğlu olmak üzere CHP bu süreci yukarıdaki endişeleri dikkate alarak yürütmek zorunda. Bu davanın günü belliydi, keşke Kılıçdaroğlu Almanya’ya seyahatini erteleseydi. Yeni bir milattayız. Türkiye bu anlayışı değiştirecektir. Bütün beklentimiz ülkenin olabildiğince az zarar görmesi...",https://www.cumhuriyet.com.tr/yazarlar/mustafa-balbay/siradaki-hedef-chpnin-zirvesi-2012090
Mustafa Balbay,Son seçim!,13 Aralık 2022 Salı,"Erdoğan pek çok açıdan yorumlanabilecek bir saptama yaptı. Dedi ki: -Bu benim son seçimim, sizlerden son kez destek istiyorum. Sonra kutlu bayrağı gençlere teslim edeceğiz! 15 sözcükte her şeyi özetledi. Kendisine son kez destek isteyip en iyi yaptıkları şeyin, yani mağduriyet duygusunun önünü açıyor! Kazanacağı kesin, onun altını çiziyor! Görevin daha sonra kime verileceğini yine kendisi saptayacak, onu da ilan ediyor! Her tarafı buram buram, “Seçimi kazanmak için her yol geçerli” kokan bir konuşma. Erdoğan’ın bir kez daha aday olması hukukçulara göre imkânsız. Zira ne kadar çok değişmiş olursa olsun, yürürlükteki anayasanın nüfus cüzdanında şu yazıyor: 1982 Anayasası! Yürürlükteki anayasaya göre cumhurbaşkanı en çok iki kez seçilebiliyor. AKP ise şuradan tutturmaya çalışıyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -Erdoğan yeni sistemin ilk cumhurbaşkanıdır! Bu durumda 1. cumhurbaşkanıdır! O zaman şu soru ortaya çıkıyor: Önceki cumhurbaşkanlarını yok mu sayıyorsunuz? Bu sorunun yanıtını seçimlerden sonra vermeye hazırlanıyorlar! *** Erdoğan için seçimi kazanmanın başlıca yolu şu: -Seçime kendi istediği gündemle girmek! O gündem de şöyle özetlenebilir: Ekonomi olmasın da ne olursa olsun! En “ideal” gündem de iki maddeden oluşuyor: 1- Erdoğan aday olur-olamaz tartışmasını yükseltmek. 2- Din eksenli konuları öne çıkarmak. Ne olursa olsun Türkiye’de seçim tarihi iki kavram üzerinden belirlenir: Ürkeklik ve erkeklik! İktidar-muhalefet iki taraf için de her şey çantada keklik; seçimi istemek erkeklik, seçimden kaçmak ürkeklik! Hukuk, demokrasi, anayasa, her şey bu iki kavramın gölgesinde kalır. Bunu en iyi bilen Erdoğan olduğu için adaylığını keyifle, tadına vara vara tartışmaya açacak. Muhalefet daha “hukuk” demeden, “Huuu bakın, benden korkuyorlar” diyecek. Önümüzdeki dönemin gündem konularından biri olacak. Din eksenli tartışmada konu ne olursa olsun günün sonunda şu ikileme gelir: Dindarlar, dinsizler! Böyle bir ikilemde kazançlı çıkanın hangi taraf olacağını söylemeye gerek var mı? Altı yaşındaki kızımızla ilgili tartışmayı da tarikat, cemaat, vakıf bütün bunların ötesinde toplumun vicdanına oturtmak gerekli. Bunun ayrıntılarına girsek tartışmanın bir tarafı da biz oluruz. Zira konu bilerek, bilmeyerek çok kutuplaştırıldı. *** 10, 11 Aralık’ta İstanbul Kitap Fuarı’nda Cumhuriyet ve Bilgi Yayınevi standında okurla buluştuk. 500 kadar el sıktık, 200’ün üzerinde yurttaşla birkaç dakikalık konuşmalar yaptık. Ana konu şu: -2023 seçimlerinde ne olacak? Pek çok yurttaş benden kesin bir “onay” bekliyordu, “Merak etmeyin, bu iktidar bitti”. Bu cümleyi kullanmak yerine, “2023’te ne olacak” sorusuna yurttaşın gözlerinin içine bakarak şu yanıtı verdik: -Sana bağlı! Şaşırıp “Ne demek bana bağlı, ben ne yapabilirim ki” yanıtı ilk sıradaydı. Cumhurbaşkanı adayı konusunda ise gündemdeki isimlerle ilgili ne düşündüğümüzü sordular. Soruyu ters çevirip “Siz ne düşünüyorsunuz” dediğimizde net yanıt yoktu. Bunu netleştirecek olan iktidara talip olanlar. Yazıyı, çok hararetli bir yurttaşın son cümlesiyle noktalayalım: -Seçimi bir kazansın, CHP’ye üye olacağım!",https://www.cumhuriyet.com.tr/yazarlar/mustafa-balbay/son-secim-2011412
Mustafa Balbay,Nasıl bir anayasa?,29 Kasım 2022 Salı,"Bernard Shaw’ın demokrasi tanımı şöyle: Demokrasi, yazılması kolay, oynanması zor bir oyundur! 6’lı masa dün dokuzuncu toplantısını da yaptı. 12 Şubat 2022’de Ahlatlıbel’deki ilk buluşmanın ardından adım adım ilerleyen “hedef ortaklığı” anayasal bir noktaya geldi. Altı partinin genel başkanları 156 sayfalık anayasa değişikliği önerilerini kamuoyuna açıkladılar. Ana hatlarını arkadaşımız Sertaç Eş geçen hafta kaleme almıştı. Başta vurguladığımız gibi demokrasi oyununu hayata geçirmek, yazmaktan çok daha zor. Ancak yazmayı da küçümsememek gerekir. Toplumsal tabanı farklı olan altı partinin kapsamlı bir anayasa değişikliği üzerinde anlaşması önemli. Bu temelde anlaşabilmek beraberinde hemen hemen bütün sorunlu alanlarda ortak noktalar bulabilmek anlamına geliyor. *** Ortak metnin kapağı şöyle: “Güçlendirilmiş parlamenter sistem, anayasa değişikliği önerisi.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Altı partinin ilk günden beri dile getirdiği sistem değişikliği böylece anayasal temele oturmuş, tartışılabilir hale gelmiş görünüyor. Mevcut sistemin aksayan yönleri doğal olarak bu taslağa yansımış. Bugünkü sistemsizlikte: Denetim yok... Ben yaptım oldu, var... Kurumlar yok... Şahıslar var... Tüm yurttaşları kucaklayacak bir zirve yönetici yok... Parti-devlet var... Parlamentonun ağırlığı yok... Tek tek vekiller var... Bütçe yok... Saray defteri var... Üniversite yönetimi yok... Üniversitelere hükmetme var... Millet yok... Saray’ı kabul edenler ve etmeyenler var... Planlama yok... Günlük hesaplar var... Örnekleri uzatabiliriz... 6’lı masa bu yanlışlıklara karşı, hukuk devleti zemininde olması gerekenleri metin haline getirmiş. Ne tür hazırlık yaparlarsa yapsınlar, mevcuttan daha iyi olacağı kesin. Zira ortada bir sistem kalmadı. Masanın taslağı önümüzdeki seçimlerden sonra iktidar değişikliği halinde Meclis’e getirilecek ve yaşama geçirilecek. O güne dek köprünün altından çok sular akacak. İlk günden dikkatimizi çeken iki noktayı tartışmaya açmak istiyoruz: Parlamento, mevcut sistemsizlikte çok mağdur oldu diye olağanüstü güçlendirilmemeli. Bir başka deyişle, yargı ve yürütme dengesi iyi oturtulmalı. Özellikle yargının bağımlılığından Saray dışında bütün kesimlerin ağzı yandı. Saray’la birlikte Cumhurbaşkanlığı makamı olağanüstü güçlendirildi diye, yeni taslakta olağanüstü sembolik hale getirilmemeli. Tam aksine bu makamın çok değerli olduğunun altı-üstü çizilmeli, tüm Türkiye’nin birleştirici gücünün burada olduğu net şekilde vurgulanmalı. Örneğin veto hakkı cumhurbaşkanına çok görülmemeli. *** Mademki sistemi masaya yatırdık, bir de Saray tarafına bakalım. Önceki akşam saat 20.00’de televizyon kanallarına baktık; malumların tümünde Erdoğan’ın gençlerle buluşması vardı. Sevgili Konyalı gençlerimizin Erdoğan sevgilerine elbette saygı duymak gerekir. Sevgilerini dile getirmek isteyenler sıraya konmuş. Çok da güzel kendilerini ifade ettiler! Son derece özenli taktığı başörtüsüyle dikkati çeken bir genç kızımız Erdoğan’la ilgili düşüncelerini dile getirdikten sonra isteğini iletti. Canlı yayında not alabildiğimiz kadarıyla şu diyalog geçti: - Ben yamaç paraşütü yapıyorum. Çalılar vücudumuzu çok acıtıyor. Bir pist düzenlemesi yapılsa? “Kızım o çok tehlikeli değil mi?” -Çok zevkli... “Çok zor değil mi?” - Atatürk “İstikbal göklerdedir”, demiş... “Ama yamaç paraşütü dememiş...” (Gülüşmeler) -Biz bunu istiyoruz... “Bakalım... Ona...” Televizyonu izlerken mırıldanmadan edemedim: Değişim rüzgârları esmeye başladı mı, kıyıdan bacadan, her yerden girer!",https://www.cumhuriyet.com.tr/yazarlar/mustafa-balbay/nasil-bir-anayasa-2007134
Mustafa Balbay,Besle ÖSO’yu,23 Kasım 2022 Çarşamba,"Deneyim, dünyanın en iyi öğreten okuludur. Ancak bir kusuru vardır; çok pahalıdır! 11 yıldır Suriye’deki gelişmeleri sütuna yatırırken hep şunu vurguladık: Bir gün Suriye’nin sorunları biter ama bu politikalarla Türkiye’nin Suriyeliler sorunu bitmez! Yaşadıklarımız ne yazık ki bu gerçeğin altını bir kez daha çizmemize neden oluyor. 13 Kasım Pazar günü İstiklal Caddesi’nde Türkiye’ye yönelik saldırının ardından önceki gün de Suriye sınırımızın karşı tarafından roket atıldı. İstiklal şehitlerine yenileri eklendi. İstiklal saldırısından sonra sürdürülen operasyonlarda bombayı bırakanın yanı sıra yardım edenlerden de yakalananlar oldu. Olayla bağlantısı olduğundan şüphe edilip tutuklananların neredeyse hiçbiri Türkiye Cumhuriyeti vatandaşı değil. Bu acı gerçek bize çok şey söylüyor. Tabii anlamak, görmek isteyene! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Ülkeyi sarsan büyük saldırılardan sonra yöneticiler, devletin gücünü gösterme refleksine girer. Saldırganları bir an önce yakalamak, hemen sonrasında başka bir büyük olayı önlemiş olmak bunların başında gelir. Saldırının “halkın yüreğine su serpecek” şekilde karşılığını vermek de bunlar arasındadır. Ne olursa olsun bütün bunları terörle mücadelenin bir parçası olarak görmek gerekir. Ancak bu, İstiklal-Karkamış saldırısını akıl, mantık ve görünen gerçekler ışığında irdelemeye engel değil. Şunu görüyoruz: Suriye’de Esad yönetimine karşı mücadele eden güçlerin başında gelen Özgür Suriye Ordusu (ÖSO), Esad’la önce anlaşıp sonra bozuşan YPG ve benzerleri Türkiye’nin Şam’la ilişki kurma iklimine girmesi üzerine, “Böyle bir şey yaparsan nelerin olacağını iyi düşün” dedi! ÖSO’nun kaç kullananı varsa onların da gözdağı verme girişiminin içinde olduğu söylenebilir. 2011 yılında başlayan Suriye iç savaşında, Esad’la mücadele eden gruplar ÖSO adı altında bir araya getirildi. Yaklaşık 15 bin kişilik bir ordu olduğu değerlendiriliyor. Maaşları da 500 dolar civarında. Ödeme Türkiye’den. Son dönemdeki ekonomik krizde maaşlar Türk Lirası olarak ödenmeye başlayınca sorun çıkmıştı. 2017’de adı Suriye Milli Ordusu olarak değişse de özü değişmedi. İşte bu ÖSO, “işini-işlevini kaybetme” sendromu içinde her türlü kullanıma açık hale gelmiş görünüyor. Türkiye’nin Suriye merkezi yönetimi ile karşılıklı toprak bütünlüğüne saygı çerçevesinde işbirliği, PKK uzantısı YPG’nin de işine gelmiyor. *** Bir yapı “ordu” olarak anılıyorsa, Türkiye’de farklı yorumlanabilir. Yani kendi içinde disiplini olan, düzenli bir yapı olarak değerlendirilebilir. Oysa ÖSO ve çeşitli adlar altında faaliyet gösterenler böyle değil. Onlarca düzensiz grubun bir araya gelmesinden oluşmuş, iç disiplini tartışmalı yapılar. Bu nedenle her kesim tarafından da kullanılmaya müsait. 2011 yılından beri yapılan hataların sonuçlarını en acı şekilde yaşadığımız günlerden geçiyoruz. Öfkeyle çözülecek bir şey yok. İntikam duygusunu yükselterek varacağımız yer, intikamlar serisi olur. Bunun da son durağı yoktur. Türkiye Cumhuriyeti devleti teröre yenilmez. Bundan zerre şüphemiz yok. Bütün mesele şu: Bölgemizde maliyeti yüksek terör dalgaları ile mi yaşayacağız yoksa çevremizde bir barış halkası mı öreceğiz? Hedef ikinciyse ÖSO’yu ve türevlerini beslemeyeceğiz... Büyük düşünüp mutlaka barış halkalarını hedefleyeceğiz. Böyle düşünmezsek... Ayağına taş değmemesini dilediğimiz Mehmetçik’le 20 Kasım’da başlattığımız sınır ötesi operasyon, 1984 yılından bu yana düzenlediklerimizin 190’ıncısıydı!",https://www.cumhuriyet.com.tr/yazarlar/mustafa-balbay/besle-osoyu-2005307
Mustafa Balbay,Taammüden tecavüz!,10 Aralık 2022 Cumartesi,"İdam için yapılan tanımlardan biri şudur: -Devletin taammüden insan öldürmesi! Günümüz Türkçesiyle söylemek gerekirse idam planlayarak insan öldürmek! Timur Soykan’ın BirGün gazetesindeki haberiyle kamuoyu öğrendi ki Hiranur Vakfı Onursal Başkanı Yusuf Ziya Gümüşel, 6 yaşındaki kızını 29 yaşındaki müridi ile evlendirmiş! Kim? Hiranur Vakfı onursal başkanı. Kimi? 6 yaşındaki kızını. Kiminle? 29 yaşındaki müridiyle. Hangi çağda yaşıyoruz? Durum, münferit bir olay olarak yorumlanamaz. Zaten yukarıda sorduğumuz sorular ve yanıtları bunu açıkça ortaya koyuyor. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Olayın “münferit” olmadığını ortaya koyduktan sonra daha fazla bir soru gündeme geliyor: -Sorumlusu kim? -Boyutları ne? -Toplumsal kabul ne kadar? -Çözüm ne? Ayrıntılara girmeden önce 15 Temmuz sürecinde iktidarın ayırdına varmış gibi göründüğü FETÖ hareketinin yükseliş döneminde yapılan haberlere dikkat çekelim. 1990-2000’li yıllarda FETÖ’nün üç ana hedefe büyük para ayrıldığı devletin bilgisi dahilinde idi. Bu alanlar, eğitim, medya ve yoksullardı. Her üç alana ayrılan para en az yılda 5’er milyar dolardı. Yeniden altını çizelim; bu bilgiler o yıllarda her resmi raporlarda hem de 1997’de FETÖ elebaşı hakkında açılan davanın iddianamesinde yer almıştı. Medya bölümü o kadar geniş bir yelpazeydi ki çocuk kanallarından haber kanalına, yabancı ülkelerde gazeteden fikir dergilerine kadar... Daha geniş bir yelpaze ise eğitimdeydi. Bu alanı anlatmaya sütun yetmez. Sadece gündemdeki konuya ilişkin boyutunu özetlersek; ışık evleri aynı zamanda evlendirme yeriydi. Bu evlerde kalanlar sonraki yıllarda anılarını yazdılar. Kimin kiminle evleneceğine “abiler”, “ablalar” karar veriyordu. Önemli durumlarda doğrudan en tepedeki devreye giriyordu. Örneğin, askeri okulda okuyan bir kişinin ileride mutlaka özenle seçilmiş bir örgüt elemanı ile evlenmesi şarttı. Burada aranan tek “rıza” tarikat büyüğünün rızasıydı. Bugün FETÖ ile mukavele yok, mücadele var. Resmi açıklamalar bu yönde. Peki FETÖ zihniyeti ortadan kalktı mı? Bırakın gündemdeki “münferit” olayı genel duruma bakınca tablo açık. Soralım: -Neden iktidar destekli özel tarikat-vakıf yurtlarının sayısı son 10 yılda 3 kat artmışken, Milli Eğitim Bakanlığı’na bağlı yurtların sayısı yüzde 10 azaldı? -Neden TOKİ, binlerce konut yapabiliyorken yurt sorununa çözüm için devreye sokulmuyor? Öğrencileri tarikat-vakıf yurtlarına mecbur etmek için mi? *** Bu soruların yanıtlarını sağduyulu kamuoyu çok iyi biliyor. Son bir yıl içinde sözünü ettiğimiz yurtların Anadolu’daki pek çok şubesindeki tecavüz haberleri hâlâ belleklerde. Bunlar ortaya çıkarılabilenler. Gerçeğin kat kat fazla olduğu aşikâr. Konunun en hassas noktası ise şu: Kız çocuklarımızın karşı karşıya kaldığı durum ailelerinin rızası ile! Varlıklı olanlar piyasanın üstünde para ödeyerek kız çocuklarını buraya veriyorlar! Tanım hayli ağır ama bu durum toplumun taammüden tecavüze rıza göstermesidir. Gelelim bamteline... Sadece tarikatlar hedeflenerek aydınlığa çıkmak zor. Tarikat gider vakıf gelir, vakıf gider yurt gelir, yurt gider yatılı gelir, yatılı gider mahalle evleri geri gelir! Aydınlık, eğitimi kayıt dışı olmaktan çıkarmakta ve çağa ayak uydurmakta!",https://www.cumhuriyet.com.tr/yazarlar/mustafa-balbay/taammuden-tecavuz-2010575
Mustafa Balbay,Z-incir marketler tartışması,07 Aralık 2022 Çarşamba,"Halkın enflasyonuyla Saray’ın enflasyonu arasındaki farkın iki katın üstüne çıkmasıyla birlikte iktidar “suçluyu” buldu: Zincir marketler... Bu marketlerin genel anlamda tekel olduğu, pek çok ürünün fiyatında değişik yöntemlerle oynama gücüne sahip olduğu ortada. Kimi çok kullanılan ürünlerde zaman zaman indirip yapıp tüketiciyi çekme yöntemleri uyguladığını ilanlardan görüyoruz. Vatandaşı etiket şaşkını yaptılar. Kimi emeklilerin kendi aralarında organize olduğunu, nerede ne ucuzsa birbirine haber verdiğini duyuyoruz. İktidar gıda fiyatlarını indirmek için köklü çözüm aramak yerine etiketleri indirmek için “çareler” aradı. Bunlar çözüm olmayınca zincir marketleri stokçuluktan fahiş fiyata kadar akla gelen her türlü suçlamanın hedefi yaptı. *** “Paramız var ki ithal ediyoruz”dan bugünlere geldik. Nasrettin Hoca örneği, tarlada kaybettikleri bereketi markette arıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yeniden altını çizelim, zincir marketler de sütten çıkmış ak kaşık değil. Ancak özellikle sebze ve meyvede fiyat hattını görünen değil görünmeye aracılar belirliyor. Somut bir örnek vermek gerekirse, vatandaşın daha fazla tüketme sürecine girdiği limonun belli bir fiyatın altına inmemesi için gerekirse bir kısım ürünü çöpe atıyorlar. Aracı zincirinin ortadan kaldırılması ya da yasal bir zemine çekilmesi için önerilen çözüm, hal yasası. Ne yazık ki yıllardır bu konu sebze-meyve fiyatları gibi yükselir iner, rafa gider. Bir türlü Meclis’e gelmez. Bir başka çözüm halkası da kooperatifçilik. Bu da pek çok nedenle geri plana atılıyor. Başarılı olan örneklerin de markalaşma ve piyasada söz sahibi olmak için gereğini yapma noktasında sınıfta kaldığı görülüyor. Bütün bunlardan sonra ortaya üreticinin de tüketicinin de mutlu olmadığı bir tablo çıkıyor. Son yılların aylık zam şampiyonlarına bakınca ilk sıralarda şunlar var: Kuru soğan, marul, maydanoz, patates, limon... Üretimdeki plansızlığın yanı sıra maliyetlerdeki yükselme bu sonucu doğuruyor. Devamında da gerek üretici gerekse tüketici bir avuç “görünmez” aracıya çalışıyor. Sebze ve meyvenin dışındaki gıda ürünlerinde ise bir başka sorunun altını çizelim: Sahte ya da bilinmeyen markalar! Yazarken bile mide bulandırıcı kimi yöntemlerle sütsüz peynirin, etsiz sucuğun yapıldığı bilgisi piyasada dolaşıyor. Bunlar ya bilinen bir markayı taklit ederek ya da yeni bir marka üretime girmiş gibi göstererek yapılıyor. *** Asıl yukarıdaki sorunlara kafa yormak yerine zincir marketleri zincire vurmak en kolayı! Ne yazık ki gıda bulamamak kadar, güvenli gıdaya ulaşamamak da büyük sorun. BİM marketler zinciri ile ilgili tartışmanın da işin özüne yönelik olmadığı anlaşılıyor. Çıkar zinciri bazen o kadar iç içe giriyor ki aynı iktidarın parçası olanlar da birbirine girebiliyor. Bu tartışmadan kim galip çıkar bilinmez ama kaybeden üretici ve tüketici. Zira konunun özü ve sorumluları değil, mikrofon önünde söylenenler tartışılıyor. Bu iktidar döneminde on bin mağazaya ulaşacak kadar büyüyen bir “zincir” elbet iktidarın ayağına da dolanır. Sonuç olarak üretici ve tüketici haklarını korumak yerine zincir üzerinden yapılan tartışma ancak incir çekirdeğini doldurur!",https://www.cumhuriyet.com.tr/yazarlar/mustafa-balbay/z-incir-marketler-tartismasi-2009618
Mustafa Balbay,Öğretmenlerimiz kadar varız,26 Kasım 2022 Cumartesi,"“Aradığınız numara kullanılmamaktadır” mesajını alınca ürperdim. Aklıma en kötü olasılık geldi. Hemen ilkokul arkadaşlarımdan en çabuk ulaşabileceğim Metin’i aradım: “Metin, Aysel öğretmenin telefon numarası kullanılmıyor... Bir şey mi oldu?” Numarasını bazı nedenlerle değiştirmek durumunda kalmış. 24 Kasım günü akşam saatlerinde konuşabildik ilkokul öğretmenimle. En uzun sohbetlerimizden birini yaptık. Çocukluğa yolculuk ne güzel. Geleceğe yolculuk kadar heyecanlı. Bugünü yaşamak kadar taze. En yeni filizler bile sağlam bir gövdenin dallarından çıkmaz mı... Aysel öğretmen çocukluğumuzu anlatırken bütün anılar ete kemiğe büründü, yaşam o günlerden bugünlere kesintisiz akıyormuş gibi göründü. *** Bir bellek gücü sıralaması yapılsa sanırım öğretmenler birinciliği kimseye kaptırmaz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Benim de anımsadığım çok şey vardı, 8-10 yaşındaki günlerime dair. Aysel öğretmeninkiyle yarışamam. “Bir gün sizi çayırın kıyısına götürmek, oradaki pınarın kıyısında ders anlatmak için okuldan çıktık” diye başladı, soluksuz devam etti: “Hepiniz önceden gösterdiğim düzen içinde giderken sen birden şarampole doğru saptın. Tehlikeli bir durum yoktu, telaşlanmadım ama merak ettim, orada ne buldun? Az sonra eğilip taşların arasındaki gazete parçasını aldın. Okumaya başladın. Sanırım okunacak her şey bitti, atmadın. Etrafa bakındın, muhtemel başka gazete parçası var mı, diye baktın. Yoktu... Arkadaşlarınla birlikte devam ettin. Az sonra bir gazete parçası daha gördün. Hemen koşup aldın. Dönüşte, bulduğun gazete parçalarının hiçbirini atmamıştın. Senin için, ‘Bu çocuk âlim olur’ diyordum. O gün, ‘Herhalde gazeteci olacak’ dedim...” Daha ben kendime “Ne olmalıyım” sorusunu sormadan öğretmenim, fikir yürütmüş. Böyle tahmin yürütüp tuttuklarından örnekler var mıydı? “Çok var” dedi Aysel öğretmen, “Hukukçu olur” dediği, yıllar sonra “Öğretmenim ben avukatlık bürosu açtım” diye gelmiş. “Tarlayı ekip biçsin, yeter” dediği, köyde yaşamına devam ediyormuş. Torosların eteğindeki köyümüzde benim de Aysel öğretmenle ilgili pek çok anım vardı... Bir gün, “Çocuklar size yıldızları öğreteceğim, uygun olan bir günde” dedi. Önce anlamamıştık, “uygun gün”ü! Gökyüzünün pırıl pırıl olduğu bir akşam okulun bahçesinde topladı bizi. Tek tek saydı yıldızları. Küçük Ayı, Büyük Ayı kucağımızda gibiydi. O yıldızlara gidesim gelmişti. Özellikle kızlardan okula gelmeyenler olurdu. Bazen dersi öğrencilerden birine bırakıp o kız çocuğunun evine giderdi. Birinde ahırda saklamışlar. Ama o bulmuş, okula getirmişti. *** Eğitim eşittir öğretmen, güzel bir anlatım. Ancak yine de yetersiz. İnsanı bütün canlılardan ayıran en önemli şey, öğrenme-öğretme duygusu olmalı. Öğretmenimizden öğrendiklerimiz yaşam boyu rehberimiz olmaya devam ediyor. Bizden sonraki kuşaklara da taşıyoruz. Öğrendiğimiz en önemli şey, öğrenmeyi öğrenmek. Bir öğretmen bunu öğrencisine verdi mi, artık yaşam boyu insan olma kaynağını aldı demektir. Aysel öğretmen zaman zaman dersi benim anlatmamı ister, sınıftan ayrılırdı. Bu anımı, “Bilmem hatırlar mısınız” diye özetleyince sözümü bitirir bitirmez devam etti: “Elbette hatırlıyorum. İlk zamanlar ayakların titriyordu. Sonra bir alıştın ki...” Meğer bir yerlerden gözetliyormuş... Ne olursak olalım... Öğretmenlerimiz kadar varız!",https://www.cumhuriyet.com.tr/yazarlar/mustafa-balbay/ogretmenlerimiz-kadar-variz-2006236
Mustafa Balbay,Gücü paylaşmak Gücü devretmek!,08 Aralık 2022 Perşembe,"Başlık, demokrasinin çok önemli iki ayağını oluşturuyor. Demokrasi, kurumlar ve kurallar rejimi, kuvvetler ayrılığı ilkesidir, halkın kendisini yönetecek olanları özgür iradesiyle seçmesidir... Bütün bunlar tamam ama iktidar gücünü paylaşabilmek ve devredebilmek günümüzün en ciddi demokrasi sorunudur. Zira iktidarı elinde bulunduranların bunu perçinleme araçları çok arttı. Bunların başında medya gücü geliyor. Parayı ve medyayı kontrol ettiğiniz an, halkı da istediğiniz cendereye sokma ortamını sağlamış oluyorsunuz. Medyanın adeta “medyalröz” diyebileceğimiz bir güç olarak kullanıldığına tanık oluyoruz. Bunu ayrı bir konu olarak işleyelim... *** Bugün Türkiye’de iktidar gücü sözcüğün tam anlamıyla tek elde toplanmış durumda. Gücü paylaşmamanın sonuçlarını yaşamaktayız. Rejim “şahsımrasi”! Ne var ki bütün gücün tek elde toplanması sadece bir güç merkezi olduğu anlamına gelmez. Bir güç ne kadar büyük olursa olsun, yalnızlaştıkça zayıflar, yozlaşır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kurumlar ve kurallar bittiği an kraldan çok kralcılar türer. En tepedekine en yakın olanlar ya da ona “kafa tutabilenler” ayrı güç odakları haline gelir. Güç yarımadaları ya da adacıkları oluşur. Ankara’daki tablo bu. Deprem bölgesine yardım için giden, “Cumhurbaşkanımızın talimatıyla” diye başlar. Asgari ücretin ne olacağı sorusu, “Cumhurbaşkanımız önerilenin biraz üstünü verecek” yorumuyla yanıt bulur. Başlıktaki iki ayağın birincisini yaşıyoruz, ikinci ayağı ne olacak? Açık-kapalı seçim tartışmalarının ortasında iki cümle var: Saray seçim kaybetmez... Saray seçimi kaybetse de gücü devretmez! Özeleştiri olarak kendimizi de katıp, şu saptamayı yapalım: Bu tür tartışmaları öne çıkarmak Saray’ın işine gelir. Sandığa olan güveni zayıflatır. Devamında öğrenilmiş çaresizlikle toplumda yenilmişlik duygusu yaratır. Ancak bazı şeylerin dedikodusu, olmasından beterdir. O nedenle bu gölgeyi ortadan kaldırmak için üzerine ışık tutmak daha doğrudur. Gerçek şu: İktidar, devlet kurumlarına kendisine yüzde yüz bağlı olduğunu düşündüğü kadroları yerleştirdi. Bazı kurumları kapatıp, yeniden kurdu. Saray bu duruma güvenerek “Sandıkta yenilsem bile bu kadrolar yeni gelen iktidarı kıpırdatmaz. Değil topal ördek, ayaksız ördek yapar” yaklaşımında. *** Soru şu: 2023 seçimlerinde ne olur? Son birkaç aydır kitap fuarlarında, sokak karşılaşmalarında ilk söz, “Tamam... Değil mi sayın Balbay? Bu kez gidiyorlar değil mi?” şeklinde oluyor. Şu yanıtı veriyoruz: “Size bağlı...” Daha geniş anlatımla, hepimize bağlı. Kimsenin, “Ben tek başıma ne yapabilirim ki” deme hakkı yok. Yazıya demokrasi tarifleri ile başladık. Bir başka anlatımla da demokrasi, seçimle gelenin seçimle gitmesidir. Türkiye’nin demokrasi birikimi bu tanımı yaşama geçirecek düzeydedir. Ne olursa olsun, değişim gelmektedir. Bu rüzgâr esmektedir. Bunu durdurmak için yapılacak her şey işi zorlaştırabilir ama değişim kapıya dayanmıştır. İktidar, “Değişim benim” deyip yeni bir siyaset penceresi açabilir mi? Saray’da buna kafa yoran da olduğunu duyuyoruz ama o tren kaçmıştır! Bütün kuralların dışına çıkarak değişim durdurulabilir mi? Bunu deneyen bertaraf olur!",https://www.cumhuriyet.com.tr/yazarlar/mustafa-balbay/gucu-paylasmak-gucu-devretmek-2009918
Mustafa Balbay,CHP’den beklenen,03 Aralık 2022 Cumartesi,"Bugün, fiilen başlamış bulunan seçim sürecinin önemli bir günü. Kılıçdaroğlu’nun “Ey dünya, 3 Aralık’ı bekle, İstanbul’da açıklayacağım” sözlerinin ardından Erdoğan da “3 Aralık’da sen beni dinle, Şanlıurfa’dan sesleneceğim” çıkışını yaptı. Böylece uzunca bir zamandır ilk kez iki liderin aynı gün içinde karşılaştırmasının yapılacağı bir tablo oluştu. Erdoğan’ın Kılıçdaroğlu’nu küçümseyen sözlerine karşın, CHP liderinin oluşturabileceği algıyı gölgeleme çabası içine girdiği söylenebilir. Saray’ın önümüzdeki seçimler için tek çıkışı şu: Halkı seçeneksiz olduğuna inandırmak! “Ben bozdum ama benden başka yapacak kimse yok” diyebilmek. Çünkü söyleyecek sözü kalmadı. Ufuk bitti. Bunun en somut örneği 28 Ekim’de Erdoğan’ın açıkladığı “Türkiye yüzyılı” deklarasyonu idi. Günler öncesinden davul zurna ile ilan edildi, yeni bir ufuk havası estirilmeye çalışıldı ama olmadı. Elde var, “Bugüne kadar yaptıklarımız”! Onların da artısı eksisi ortada. 20 yıl sonra hâlâ “Yeni bir zihniyet devrimi” vaadi! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Kılıçdaroğlu zaman zaman “randevu sistemi” ile siyaset yapıyor. “Saat 22.00’yi bekleyin”, “Salı günkü grup toplantısında açıklayacağım”, “3 Aralık’ta ilan edeceğiz”, son zamanların ön uyarılı adımları. Bunlardan hayal kırıklığı yaratanlar oldu, büyük yankı uyandıranlar oldu. Başta vurguladığımız gibi seçim dönemine girildiği için olası hayal kırıklıklarının telafisi çok zor. Kılıçdaroğlu’nun 2023 seçimlerine giderken artı hanesinde yer alan üç kilometre taşı var: 2017 referandumunda oluşturulan “hayır” bileşenleri... 2017 Adalet Yürüyüşü’nde yaratılan “hak, hukuk, adalet” arayışı... 2019 yerel seçimlerinde büyük kentlerde elde edilen başarı... Bu artıların yanında 2018 seçimlerinin kaybedilmesiyle birlikte bugünkü sistemsizliğe sürüklenişin de altını çizmek gerekir. 20 yıldır devam eden bir iktidar varsa, 20 yıldır seçenek olamamış muhalefet var demektir. Kılıçdaroğlu’nun bugün açıklayacağı “İkinci Yüzyıla Çağrı” deklarasyonunda şunların olacağı anlaşılıyor: -Bütün dünyaya güven veren bir iktidar olarak ülkemize sermaye çekeceğiz. (Bunun miktarını 4 trilyon dolar olarak açıklaması bekleniyor.) -Tüm komşularla bir barış çemberi oluşturacağız. Gerçek anlamda yurtta barış, dünyada barışı hayata geçireceğiz. -Çağdaş uygarlık düzeyini yakalama hedefini 12’den vuracağız. Bunun için gerekli vizyon ve kadroya sahibiz. -Tam bir ortak akıl iktidarı oluşturacağız. Taşın altına elini sokmak isteyen herkese kucak açacağız... Bugünkü toplantıda Kemal Bey’in, ikinci yüzyılın lokomotifinde görmek istediği kişiler de konuşacak. Sızan haberlere göre onlar da dünyayla, bilimle, çağın bütün iyi değerleriyle barışık bir ufuk çizecek. *** Toplumun beklentilerine yanıt verecek bir içerik olmasını diliyoruz. Bize göre ana beklentiler şunlar: -Değişim arayışına yanıt verecek bir seçenek... -Toplumun bütün dinamiklerini içine katacak bir güven ortamı... -Umutsuzluk karabasanını dağıtacak bir heyecan... -Herkesin, “Yeniden başlayabiliriz” diyeceği bir hedefler bütünü... Türkiye’deki en büyük sermaye ne olursa olsun, insandır. Genel anlamda insan aklı yenilmez. Hep yeni çıkış yolları arar. Bizim tarihimizde de en zor süreçlerden bile çıkış yolu bulunmuştur. Bütün bunlar kendi insanımızla, kendi gücümüzle gerçekleşmiştir. Dünyanın öteki ülkelerinde yapılanlar elbette örnek alınır ama ana güç hep kendi topraklarımızdadır. Bunun en somut örnekleri CHP’nin genlerindedir!",https://www.cumhuriyet.com.tr/yazarlar/mustafa-balbay/chpden-beklenen-2008425
Mustafa Balbay,"Kartal, Kaplan, Yıldırım Şimşek, Kilit, Kılıç",30 Kasım 2022 Çarşamba,"Başlık 28 Mayıs 2019’dan bu yana Irak ve Suriye’ye düzenlenen, teröre son darbeyi vurmayı hedefleyen sınır ötesi operasyonların ikinci adı. Hepsinin başında “Pençe” var! İlk üç operasyon Pençe, Pençe-2, Pençe-3 adıyla yapıldı. Daha sonra sırasıyla Pençe-Kartal, Pençe-Kaplan, Pençe-Kartal-2, Pençe-Yıldırım-Şimşek, Pençe-Kilit operasyonları düzenlendi. Son olarak 13 Kasım’daki İstiklal saldırısının ardından 19 Kasım gecesi Pençe-Kılıç hava operasyonu başladı. Gündemde kara harekâtı var. Bu kadar çok konuşulduktan sonra “Bir gece ansızın gelebiliriz” demenin bir anlamı yok. “Her gece ansızın gelebiliriz” demek daha uygun. Öyle anlaşılıyor ki bu operasyona hedef olabilecek odaklar da kendilerini buna göre hazırladılar! *** Özellikle Suriye’ye yönelik kapsamlı operasyonlar hedeflenen amaca uygun adlarla 2016 yılında ayrıca başlamıştı. 24 Ağustos 2016 tarihli operasyonun adı şuydu: Fırat Kalkanı! Bunu iki yıl sonra Zeytin Dalı, ardından da Barış Pınarı operasyonu izledi. Yukarıdaki her operasyondan sonra ne olacağının şöyle yazmıştık: Bir operasyon daha olacak! Zira sadece böylesi harekâtlarla elde edilecek başarılar ancak yeni bir harekâtla korunabilir. Ya da yeni bir operasyon şart hale gelir! Bu saptamamız kesinlikle güvenlik güçlerimizin terörle mücadelesini önemsizleştirme amacını taşımıyor. Yürekten inancımız şu: Türkiye’nin güvenlik güçleri, karşısına çıkacak engellerin tümünü aşmasını bilir, pes etmez. Bu bağlamda Pençe-Kılıç’ın başarılı olmasını, Mehmetçik’imizin ayağına taş değmemesini diliyoruz. Şehitlerimize Allah’tan rahmet, tüm yakınlarına başsağlığı diliyoruz. Suriye’ye düzenlenen son operasyon görünen o ki en son olmayacak! İktidara bir çağrımız var: Mademki, terörle mücadelede hava-kara bütün olanakları kullanacaksınız... Mademki, Esad’la da görüşmeyi planlamaya koydunuz... Gelin daha büyük düşünün, sadece terörle değil, terörizmle de mücadeleyi kapsayacak bir strateji öngörün. Esad’la görüşmeyi sadece terörle mücadele için değil, bölgede kalıcı bir barış için düşünün. Bunu sadece önümüzdeki seçimlere yönelik bir hamle değil, önümüzdeki nesillere yönelik kutsal bir barış mirası olarak yaşama geçirin. Bütün koşullar olumsuz, bütün koşullar böyle bir hedefe elverişli! Bunun için öncelikle 2011 yılından bu yana izlenen politikaların masaya yatırılması ve bir daha kaldırılmaması gerekiyor! Buradan alınacak derslerle, terörden beslenenler dışında bütün tarafların kazanacağı bir paydaşlık üretmek gerekiyor. *** Bölgesel anlamda, her şey olumsuz her şey elverişli dedik ama küresel aktörlerin de sıkıştığı bir virajdayız. Rusya’ya, “Dursan ya” desek, “Ukrayna mı dedin” diye soracak. ABD de İran’daki gelişmelerin derdinde görünüyor. İsrail ise daha farklı. Dün İsrail’in önde gelen yayın organlarından Haaretz’de bir yazı yayımlandı. Diyordu ki: “Türkiye, Suriye’ye kara harekâtı için hazır. Artık kimse Türkiye’yi tutamaz!” Bunun Türkçesi şu: Eğer Türkiye, Suriye’ye kara harekâtı düzenlerse, bunu destekleriz! İsrail için en iyi Suriye, güçsüz Suriye... Öteki taraflarla uğraşmaktan İsrail’le ilgilenemeyecek bir Suriye... İşin bu yanı ayrı ve çatallı... Özetlersek... İyi bir Suriye ve devamında Ortadoğu planlaması yapmanın tam zamanı! Bunun için çok değil... Biraz akıl, biraz da bağımsız ve yurtsever bir bakış gerekiyor!",https://www.cumhuriyet.com.tr/yazarlar/mustafa-balbay/kartal-kaplan-yildirim-simsek-kilit-kilic-2007520
Mustafa Balbay,İran’da kadın devrimi!,06 Aralık 2022 Salı,"Tahran’da 22 yaşındaki Mahsa Amini’nin molla rejiminin belirlediği kurallara göre giyinmediği, saçı açık olduğu için “ahlak polisi” tarafından gözaltına alınması ve 16 Eylül günü gözaltında iken öldürülmesiyle başlayan olaylar ahlak polisinin lağv edilmesiyle sonuçlandı. İki ayı aşkın süredir giderek yükselen protesto eylemlerinde ölenlerin sayısına ilişkin net bilgi yok. Tahminler 500’ün üzerinde... Saç teli kadar özgürlük arayışı rejimin kaderini belirleyen bir süreci ateşledi. İran’da zaman zaman yükselen rejimi protesto eylemleri günün sonunda bastırılmış, rejim sıyrıklarla yoluna devam etmişti. Bu kez devamı nasıl gelirse gelsin bir kazanım elde edilmiş görünüyor. Binlerce kişiyi idamla tehdit etmeleri, idamları yeniden büyük meydanlarda yapıp korkutmayı denemeler işe yaramadı. Bu bir kadın devrimidir. *** İran’ın yaşadığı Humeyni süreci, derslerle doludur. 1979’da devrilen Şah rejimine karşı sürdürülen toplumsal mücadelenin başını o dönemin diliyle “İslam devrimcileri” çekiyordu. Bu büyük hareketin içinde komünistler, sosyalistler, sosyal demokratlar, liberaller başta olmak üzere demokratik bir rejim isteyen bütün kesimler vardı. Bir süre Bursa’da yaşadıktan sonra Fransa’ya yerleşen Humeyni, o dönemin en ileri iletişim aracı olan video kasetleriyle milyonlara ulaşmayı başardı. İran İslam devrimi bu yanıyla “ilk dijital devrim” olarak kabul edilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şah’tan sonra devrimi gerçekleştiren bütün taraflar ortak bir devlet kurulacağını, burada her kesimin kendisini bulacağını düşündü. Ancak Humeyni aynı düşüncede değildi. Devrimin tek rengi vardı: İslam devleti! Hangi İslam? Humeyni’nin tarif ettiği İslam. 2500 yıllık devlet geleneği olan İran’da Humeyni’nin dışındaki kesimler 1980’in ortasından itibaren yeniden hareketlendiler. Özellikle üniversitelerde büyük tartışmalar başladı. Humeyni’nin buna yanıtı şu oldu: -Bütün üniversiteler iki yıl kapatılmıştır! Böylece İran derin bir karanlığa gömülürken sıra kadınlara geldi. İlk karar şu oldu: -Devlet dairelerinde çalışan kadınlara çarşaf zorunludur. Kadınlar özel hayatlarına zaten hiç karışılmayacağını düşünüyordu. Bu kararın alınmasını protesto eden kadınlar 50 bin kişiyle Tahran’da yürüdü. Rejimin ikinci yılında ise değil devlet daireleri, bütün İran’da başı açık dışarı çıkmak yasaklanmıştı. *** O günden itibaren buna karşı çıkan oldu ama rejimin yanıtı da sert oldu. Humeyni rejiminden kaçanların ilk sığındığı yer Türkiye idi. 1980’li yıllar boyunca Türkiye’nin başlıca konularından biri buydu. Zira sadece rejimden kaçanlar değil, rejime karşı daha örgütlü mücadele etmek isteyenler de Türkiye’ye geliyordu. Humeyni yönetimi de rejim karşıtlarını nerede olursa olsun ortadan kaldırma kararı aldı. Türkiye’de bu hedefe dayalı cinayetler işlendi. Konunun bu yanı çok derin, kadınlara dönersek... Yıllar önce İran’dan Türkiye’ye sığınanlardan aldığım mektupları anımsıyorum. Dr. Ahmet Veli adlı bir Tebrizli elyazısı ile kaleme aldığı dört buçuk sayfalık mektubunda, idama mahkûm edilen kadınların bakire olması durumunda tecavüz edilerek öldürüldüğünü çünkü kadın bakire ölürse cennete gideceğine inanıldığını yazıyordu... İranlı kadınlar 40 yıllık mücadelenin sonunda saç telleriyle örülü bir devrim yaptılar. Bundan sonra ne olur? Her devrim sahip çıkmayı, korumayı gerektirir!",https://www.cumhuriyet.com.tr/yazarlar/mustafa-balbay/iranda-kadin-devrimi-2009269
Mustafa Balbay,Operasyonun öteki yüzü,01 Aralık 2022 Perşembe,"Dün Suriye’nin kuzeyine düzenlenen Pençe-Kılıç hava operasyonunun geçmişteki benzerleri, gelecek beklentileri ve öneriler üzerinde durmuştuk. Bugün Türkiye-Suriye ilişkilerinin öteki yüzünde derinleşelim. Süreç bize Suriye’ye ilişkin üç kitap yazdırdı. İlki 2007’de, henüz bugünkü tablo başlamadan kaleme aldığımız “Suriye Raporu” idi. İkincisi Suriye’den gelen sığınmacılara ilişkindi. Başlık ürkütücüydü: Köleliğe Kaçış! Üçüncüsü sığınmacılarla ilgili belgeleri de içeren ve başlığı ikincisinden daha ürkütücü olandı: Suriye Türkiye’ye Girdi-Göç Dalgası! AKP iktidarının temsilcileri 2010’lu yılların başında, “Sabah sınırı geçtik mi, ikindi namazına Şam’dayız” derken durum tersi olmuştu. Milyonlarca Suriyeli Türkiye’ye girmişti. *** Görünen o ki Türkiye’deki Suriyeliler daha çok konuşulacak, yazılacak. Yazının başlığını açalım... Önümüzdeki seçimlerde Türkiye Cumhuriyeti vatandaşlığı alan Suriyelilerin oy kullanıp kullanmayacağı, sayının ne kadar olduğu ciddi bir tartışma konusu. İşin bu yanı bir tarafa asıl soru şu: Suriyeliler, seçimin dengelerini nasıl etkileyecek? Örneğin Ümit Özdağ’ın bütün düşünceleri bir yana, salt bu konuyu ele alan yaklaşımı, tümünü geri gönderme söylemi, partisini “yüzde 1’likler” ligine soktu. Geçen gün bir genç aynen şöyle dedi: “Önerisinin gerçekçi olmadığını biliyorum, yapamayacağını da biliyorum ama sırf dile getirdiği için oyumu vereceğim...” Bir başka can alıcı soru da şu: Sığınmacılar, seçimlerde kendilerine karşı olan partilerin başarılı olmaması için herhangi bir şey yapabilir mi? Soru yadırgatıcı ama İstanbul ve Gaziantep’te kimi Suriye gruplarının sadece bu konuyu konuşmak üzere bir araya geldiklerini duyuyoruz. Türkiye’de altı grup Suriyeli var. İki uç grup şu: Bir, “muhaberat devleti” olan Esad rejiminin, muhaliflerini kontrol etmek, etkisiz hale getirmek için Türkiye’ye soktuğu adamları... İki, Esad rejimini devirmeyi hedefleyenlerden Türkiye’yi merkez üs ve lojistik üs olarak seçenler... İkinci grup içinde AKP iktidarının zamanında yol verdikleri de var! 13 Kasım’daki İstiklal saldırısının altında Türkiye’nin Esad rejimi ile görüşmesini baltalama hedefinin olduğu en güçlü olasılıklar arasında. Sınır ötesindeki terör örgütü elebaşlarını nokta operasyonlarıyla alıp getiren istihbarat gücümüzün, sınır içindeki karanlık noktalara duyarsız kalmayacağını düşünüyoruz. Suriyeli grupların seçim sürecine yönelik kullanılma olasılığını ise aklımıza dahi getirmek istemiyoruz. *** Erdoğan’ın son haftalarda dile getirdiği, “Esad’la da görüşebiliriz, devletlerarası ilişkilerde küslük olmaz” görüşüne yanıt geldi. Esad rejiminin bu el sıkışma için iki şartının olduğu haberleri var: 1- Türkiye Esad rejimini devirmek isteyen terör gruplarını destekten vazgeçsin. 2- Suriye’de işgal ettiği toprakları terk etsin! Hiç de şaşırtıcı bulmadığımız bu “şartların” AKP yönetiminin işine gelmeyeceği açık. Buna karşılık, “Biz Suriye’de işgalci değil, terörle mücadele eden özverili gücüz” demenin de karşılık bulmayacağı aşikâr. Her şey dönüp dolaşıp 2011 yılından bu yana izlenen politikanın “ama”sız, “fakat”sız bir şekilde masaya yatırılmasını zorunlu kılıyor. Türkiye ve Suriye araya üçüncü ülke katmadan el sıkışmayı başaramazsa, bunu uluslararası aktörler yapar. O zaman da iki ülke başkalarının planının parçası olmaya devam eder.",https://www.cumhuriyet.com.tr/yazarlar/mustafa-balbay/operasyonun-oteki-yuzu-2007803
Mustafa Balbay,Katar’a rüşvet ayıbı!,14 Aralık 2022 Çarşamba,"Avrupa’nın gündeminde Katar bağlantılı rüşvet iddiaları var. Avrupa Parlamentosu (AP) Başkan Yardımcısı Eva Kaili ile başlayan operasyon genişliyor. Dört gündür parça parça gelen haberlere göre olayın ana hatları şöyle: - Katar yönetimi AP’de ülkesi için olumsuz karar çıkmamasını sağlamak üzere lobi faaliyetleri yürüttü. - Tamamen yasal görünümlü bu faaliyetlerin devamında kararları etkilemek için rüşvet ve benzer usulsüzlüklere girildi. - Bu amaçla Yunan Başkan Yardımcısı Kaili özel şirket de kurdu. - Rüşvetin şu ana dek saptanabilen miktarı 1 milyon Avro civarında. Olayın özeti böyle... *** Yukarıdaki habere bakınca kendi kendime akıldışı bir sohbete tutuştum: - Eee... Ne var bunda? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Ne demek ne var bunda? İşte rüşvete bulaşanı hukuk zemininde ortaya çıkarıp gereğini yapıyorlar...” - Rüşvet bunun neresinde arkadaş? Onu anlamadım... “Baksana işte gözaltına alınanların evinde paralar bulunmuş...” - Yahu kardeşim koskoca Katar, lehinde karar için bir miktar para harcamış. Çok mu? “Rüşvetin azı çoğu mu olur? Mesele paranın miktarı değil ki...” - Hahhh, bak ne güzel söyledin. Mevzubahis itibarsa paranın miktarı mı sorulur? 1 milyon Avro Katar emirinin hançerinin sapının ucundaki incinin başını doldurmaz be... Bu ne hadsizlik. Bu ne saygısızlık... “Anlamadım ya, ne diyorsun sen. Bir devlet itibarını yükseltmek için rüşvet verirse tam tersi olur. Alçalır...” - Senin de alçalmaktan, yükselmekten anladığın hiçbir şey yok. Sen benim şu sorularıma cevap ver bakalım. Katar’a tutup bedava uçak mı vermişler? “Yok artık, daha neler... Kim kime bedava uçak verir. Verdiyse mutlaka karşılığında bir şey almıştır...” - Dikkat et başını belaya sokacaksın... Devam edeyim, Katar’a koşulları belirsiz anlaşmalarla havaalanı işletmesi mi vermişler? “Ne diyorsun sen ya... Kafayı mı yedin?” - Böyle saf saf konuşmaya devam edersen sen ayvayı yedin. Üstelik havaalanı sözleşmesini bir kalemde 15 yıl daha mı uzatmışlar? “Sana Avrupa’yı sarsan rüşvet operasyonunu anlatıyoruz. Sen neler diyorsun...” -Bu işler belki Avrupa’yı sarsar ama bizi sarsmaz. Diyelim ki sarstı kimse sallamaz. Diyelim ki sallayan oldu, sallayanı sallarlar. “Söylediklerin sersem etti beni...” - Sersemsin zaten. 1 milyon Avro’yu rüşvet diye anlatmaya kalkana ne denir? Aslında bir bakıma haklısın. Rüşvetin seviyedesini düşürmek suçtur. Seviyesiz bunlar... *** Kendimle konuşmanın sonu gelecek gibi değildi... Ciddiyete gelirsek... Hiçbir milleti aşağılamak hakkımız ve haddimiz değil. Ancak özelikle Ortadoğu ülkelerinde iş yapmanın, iş yürütmenin kendine has yolları var. Bunu güzel uygulayan ülkelerden biri de Katar. Avrupa havaalanlarında o ülkede tanınmış biri Katar ya da benzer ülkelerden geliyorsa özellikle sorarlar: - Gümrüğe tabi, deklere etmeniz gereken bir eşya var mı? Çoğunlukla 50-100 bin Avroluk saat ya da benzer “hatıralar” çıkar. Son operasyonun bizde yarattığı kimi sorular ise şunlar: - AP’nin Katar’ın insan hakları ve benzer alanlardaki eksiklerini bilmemesi mümkün mü? - Biliyorsa neden Dünya Futbol Şampiyo-nası’nın en kritik günlerinde operasyon yaptı? - Yoksa rüşvetin büyüğü başka yerde de başka bir hesaplaşma mı var? - Katar ve benzer ülkeler birinci kimliklerini “İslam ülkesi” olarak görüyor. Batı bütün kirli işleri neden bu ülkeler üzerinden götürüyor? - Ahlakı ve temizliği her şeyin üstünde tutan İslam nasıl olur da bu tür işlere örtü olarak kullanılır? En iyisi bu soruların yanıtlarını kendi kendime konuşarak bulayım! Yanıtınız varsa siz de yazın...",https://www.cumhuriyet.com.tr/yazarlar/mustafa-balbay/katara-rusvet%C2%A0ayibi-2011766
Mustafa Balbay,Saray’da sonbahar,22 Kasım 2022 Salı,"Sandığa koyuyorum dolmuyor, ittifaka koyuyorum almıyor. Seçim yılına giriyoruz, elde var yüzde 30! Gerçi bunca şeyi bozduktan, memleketin bütün ayarlarıyla oynadıktan sonra bu da büyük başarıdır ama niye seçimi kaybedelim? Seçimi kazanmaktan başka çaremiz olmadığına göre, bu soruna bir çare bulmak gerekiyor. Yıllardır nelerin olmayacağını gördük, bundan sonra nelerin olacağını görmek, hesap etmek gerekiyor. Halkın çoğunu fakirleştirip bize muhtaç hale getirdik, bir kısmını da zenginleştirip paraya bağımlı hale getirdik. Paranın ucu da bizde olduğuna göre çok fakirlerle çok zenginleri bağladık. Ötekileri kontrol etmekte zorlanıyoruz. Elbet bunun da bir yolunu bulacağız... *** İYİ Parti’ye hangi yöntemi denedikse tutmadı. Bu vazgeçtiğimiz anlamına gelmez. Ne demişler? Suyun taşı delen gücü, sürekli akmasından gelir. Biz de muslukları hep bize ve yandaşlarımıza çevirerek ayakta duruyoruz. Arkadaşlar hesabı kitabı yaptılar, Meral gelin bize gelse İYİ Parti tabanının ancak üçte biri, yüzde 4’ü bize oy veriyor. Bu da yeniden seçilmek için yeterli değil. İYİ Parti’de bana kızanların oranı yer yer CHP tabanından bile yüksek. Bu yapı bize oy vermese bile Millet İttifakı’nın adayına oy vermek istemez hale getirilmeli. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Aklımda bir yöntem var ama... HDP ile İYİ Parti birbirine düşman haline gelse ne güzel olur! Böylece iş, “O bize destek verecekse ben yokum” noktasına gelebilir. Ben de çıkar, “Bunların birbirine hayrı yok, memlekete ne hayrı olur” derim. HDP desteğini bize vereceğini ilan etse onun da tabanının yüzde 4’ü buna uyuyor. HDP’nin dengesini bozmak kolay ama tabanın dengesini bozamıyoruz. Tabanda bize yönelik bir karşıtlık oluştu. HDP tabanında Millet İttifakı’na yönelik de karşıtlık oluşturmalı. Her neyse... Bu yollara girmeden önce bize yönelik desteği artırmak, en iyisi. Mecbur kalırsak neleri denemeyiz ki! Peygamber efendimiz, “Savaş bir hile sanatıdır” buyuruyor. Seçim de bir savaştır. Bu durumda hile de mubahtır! Kadromuzun bu konuda hiçbir endişesi yok. Sonuçta her operasyonu yapmaya muktedir takımlarımız var. Takımlar arası rekabeti de iyi yönetmeli. Gerekli Fidan’ları diktik, planları iyi uygularsak oylar bize Soylu Akar! *** Ortağımız bize güç katarken kendisinin zayıflamasına izin vermeyecektir. Onun en büyük zaferi, benim seçimi kazanmam. Böylece ağır bir sorumluluk altına girmeden, iktidar gücünü sürdürmüş olacak. Bize seçimi kazanmak için her türlü yöntemi denemenin yolunu açıyor ama halkın korkuya sürüklenmesi bizden çok onun oylarını artırıyor sanki! Arkadaşlar Devlet Bey’in gerektiğinde Türkeş’i de aşan bir katılık içine girebileceğini söylüyorlar. İşte bu durum bizden çok ona yararsa işin dengesi bozulabilir. Kimi arkadaşlar, “Bu seçimi kaybetsek bile Millet İttifakı ülkeyi yönetemez. Bir yıl içinde yeniden seçim olur, bu sefer daha güçlü geliriz” diyor. Bunu yenilgiyi kabullenmek için mi söylüyorlar yoksa gerçekçi bir yaklaşım mı, kestiremedim. Bütün bunlar lafügüzaf. Ben bu seçimi kaybedemem, o kadar. Kaybedersem ben yokum. Ben yoksam seçim de yok demokrasi de!",https://www.cumhuriyet.com.tr/yazarlar/mustafa-balbay/sarayda-sonbahar-2004986
Mustafa Balbay,Ecevit’i Ecevit yapan,09 Kasım 2022 Çarşamba,"Siyasi tarihimizin önemli kilometre taşlarından, dört kez başbakanlık yapmış, CHP ve  DSP Genel Başkanı Bülent Ecevit’i 5 Kasım 2006’da yitirmiştik. 16. ölüm yıldönümünde onu, bıraktığı izlerle yeni kuşaklara anlatmakta fayda var. Ecevit, korkusuz bir liderdi. Korkusuz olduğu için de kimseyi korkutmaya kalkmazdı. Siyasi yaşamı boyunca 1’i ABD’de olmak üzere 9 kez suikast girişiminde bulunuldu. 12 Eylül öncesindeki kimi mitingleri öncesinde, “Suikast ihbarı aldık, gitmeyin” uyarısı yapıldığında, ihbara inat gitti. Ecevit, halkla iç içe bir liderdi. Halktan hiç kopmadı. CHP’den ayrılıp, eşi Rahşan Ecevit’le baş başa kaldığı günlerde de bir hoparlörlü minibüs, bir üstüne çıkıp konuşmak için tabure, ekmek arası köfte ile Anadolu’yu karış karış dolaştı. Ecevit, paranın satın alamadığı bir liderdi. Çiller’in mal varlığının sorgulandığı Meclis komisyonunun çalışmalarını sulandırmak için “Bütün liderlerin varlığı araştırılsın” denince evindeki çay takımını bile listeye koymuştu. Ecevit, okuryazar bir liderdi. Gerçek lider hem okuyan hem yazandır. Düşüncelerini, duygularını şiire dökecek kadar güçlü bir kalemdi. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ecevit, yurtseverliğini görevi başında yaptıklarıyla kanıtlamış bir liderdi. Kıbrıs konusunun uluslararası bir kangrene dönüşmekte olduğunu görünce koalisyon ortağı Erbakan ile dünyaya meydan okudu. Adanın ikiye bölünmesine “çözümsüzlük” diyenlere aldırmadı, “Böyle durumlarda çözümsüzlük de çözümdür” deyip attığı adımın arkasında durdu. Haşhaş yasağına karşı yine ABD’nin dayatmalarına göğüs gererek karar aldı. Son başbakanlığı döneminde ABD’nin Irak’ı işgal planına karşı çıktı. Bunun İktidarına mal olacağını bildiği halde duruşunu bozmadı. Öyle oldu. Ecevit, demokrasinin bir kurumlar ve kurallar rejimi olduğuna inanan, bunun gereklerini kendi anlayışı doğrultusunda dile getiren bir liderdi. 12 Mart rejimine karşı çıkışı, CHP’deki görevlerinden istifa etmesine neden oldu. Bu süreç onu genel başkanlığa taşıdı. Ecevit, Türkiye’nin temel sorunlarını kullanmak için değil, çözmek için kafa yoran bir liderdi. Düşüncelerini, kendi çevresindekiler karşı çıksa bile açıkça söyler, arkasında dururdu. FETÖ olayına daha farklı bir pencereden baktı. “Takiye de zamanla içtenliğe dönüşebilir” diyerek geri adım atmadı. Bunun yanında Ecevit’in, Türkiye Cumhuriyeti’nin temel değerlerini bütünüyle içselleştirmiş bir lider olduğunu vurgulamak gerek. *** Ecevit’i, Rahşan Hanım’dan ayrı düşünmek, bütün temel haklara aykırı olur. Rahşan Hanım’a kopmaz bağlarla tutkulu, ergen atarlıkları ve platonik aşkı da içeren büyük bir sevdası vardı. Yerine göre gazetecilerin önünde bile Rahşan Hanım’a sesini yükseltmekten çekinmezdi ama onun kendisine neredeyse “evladı” kadar korumacı davranmasına da ses çıkarmazdı. Bir yolculukta Ecevit, tabağındaki bütün köfteleri bitirdikten sonra çevresine bakarken iki köfte daha olduğunu görünce şaşırdı: - Ben köftemi bitirmiştim Rahşan? Rahşan Hanım çooook hafif gülümseyerek seslendi: - İki tane daha ye Bülent! Kim bilir belki yapımcılar “Rahşan’la Bülent” diye bir film düşünür. Biz de gazeteci-lider diyaloğu içindeydik. Sıcak ve mesafeli bir yakınlığımız vardı. Telefonda bir sorumu yanıtlamadan önce durakladı. Yanıt vermek istemiyor sandım. Az sonra devam etti: -Size kafiyeli bir yanıt bulmaya çalışıyorum Sayın Balbay!",https://www.cumhuriyet.com.tr/yazarlar/mustafa-balbay/eceviti-ecevit-yapan-2001005
Mustafa Balbay,‘Yaşasın Erol Manisalı kansermiş!’,03 Kasım 2022 Perşembe,"Hocaların hocası, kendisini kampusa hapsetmemiş akademisyen, ödünsüz aydın, pes etmez mücadele insanı Prof. Dr. Erol Manisalı ile ölümü yan yana getirince, ancak şu söylenebilir: Ayakta öldü! Ekim ortasında hastaneye yatmak durumunda kaldığı günlerde bile sesi konferans salonundan gelir gibiydi. Her nefeste yanında olan eşi Nuriye Hanım’la kurdukları kopmaz bağ “iki beden tek yürek” denecek kadar güçlüydü. Küreselliği çok iyi bilen bir ülkeselciydi. Hem Avrupa’yı hem Ortadoğu’yu hem Amerika’yı akademik derinlikte incelemişti. Rauf Denktaş’ın şahsında Kıbrıs’tan kendisini birinci derecede sorumlu tutmuş bir yurtseverdi. Prof. Dr. Ahmet Taner Kışlalı’nın, “Aydın olmanın ölçütü bilgi değil, tavırdır” sözüne en çok yakışan kişilerdendi. *** 6 Mart 2009’da tutuklanıp Metris üzerinden Silivri’ye konduğumuzda bir süre yalnız kaldık. Gardiyanlar yanıma rasgele birini veremeyeceklerini söyleyip, devam ettiler: - Merak etmeyin Mustafa Bey, yakında mutlaka okumuş yazmış birileri tutuklanır, onlardan birini senin yanına veririz... Dedikleri gibi oldu. Çok geçmedi Ergenekon’un “profesörler dalgasında” tutuklananlardan Erol Manisalı ve Fatih Hilmioğlu benim bulunduğum 4 No’lu Cezaevi B-9 üst koğuşa getirildi. Bir gardiyan espriyi patlattı: - Bu gidişle Türkiye’de okuma yazma oranının en yüksek olduğu yer Silivri Cezaevi olacak... Erol Hoca genel kurallarını koydu: - Somurtmak yok. - Gece 23.00’ten sonra kesinlikle Ergenekon’dan söz etmek yok. - Dışarıdaymış gibi Türkiye’nin ve dünyanın temel sorunları konuşulacak, bunun için gazeteler okunduktan sonra zaman ayrılacak. - Akşamları, karavana ile kantinden aldıklarımızı masaya yayacağız, “açık büfe” diyeceğiz. Bir akşam konferans verir gibi anlattı, anlattı... Hızını alamadı seslendi: - Yav gardiyanları burada bir salonda toplasak da konferans versek! Erol Hoca’nın ciddi sağlık sorunları vardı ama yönetim zamana yayıyordu. Fatih Hoca, Erol Hoca’nın hastalıklarına baktı, “Senin bir dakika bile burada durmaman gerekir” dedi. Erol Hoca, kendisine hapiste bir şey olursa ne tür hastalıklarının olduğuna dair bir liste yaptı, “Balbay bu sende dursun” dedi. Birinci bölüm geçirdiği hastalıklar: - 2003-2006 iki kez kalp krizi. Buna dayalı sağ tarafta kısmi felç ve konuşma bozukluğu. - Beyinde tümör. - İlk duruma bağlı, denge bozukluğu. Halen yaşamakta olduğu sorunlar: - Denge bozukluğu. - Sağ elde kontrol yetersizliği, kısmi keçeleşme. - Yüksek tansiyon. - Kalp büyümesi, ritim bozukluğu. - Bel fıtığı, varis. Sonunda hastaneye sevk edildi. Bu hastalıklara karşın tahliye etmediler. O günlerde Kuddusi Okkır kansere karşın hapiste tutulmuş, ölüm anı gelince tahliye edilmişti. Durumu iyi okuyan gardiyanlar, “Erol Hoca ancak kanser teşhisi konursa tahliye edilir. Bu hastalıklarla edilmez” görüşündeydi. Birkaç gün sonra bir gardiyan demir kapının penceresini açtı, seslendi: “Erol Hoca kansermiş...” Bir an, “yaşasınnn” narası koptu ağzımdan. Sonra sesimden ürktüm! Kanser özgürlük demekti! Ertesi gün tahliye edildi. *** Prof. Dr. Manisalı davanın devamında 5 Ağustos 2013’te 9 yıl hapis cezasına çarptırıldı. Temmuz 2018’de de beraat etti. Yaşamının hiçbir diliminde pes etmedi. Güle güle Erol Hocam... Çok zamanını almayayım, şimdi İlhan Selçuk’la, Rauf Denktaş’la, Attilâ İlhan’la, Ahmet Taner Kışlalı’yla, niceleriyle çoktan sohbet meclisini kurmuşsunuzdur. Bize bıraktığınız Aydınlanma meşalesi asla sönmeyecek!",https://www.cumhuriyet.com.tr/yazarlar/mustafa-balbay/yasasin-erol-manisali-kansermis-1999059
Mustafa Balbay,"Cumhuriyet, devrimlerle Cumhuriyettir!",29 Ekim 2022 Cumartesi,"99. yıl kutlu olsun... Mustafa Kemal Atatürk’ün “ilelebet payidar kalacak” dediği Türkiye Cumhuriyeti devleti asırlık devletler katına yükseliyor. 20. asrın onca çalkantıları arasında, içimizdeki dışımızdaki tüm dalgalanmalara karşın ikinci yüzyıla giriyoruz. Cumhuriyetin kuruluşundan bu yana çevremizdeki tüm ülkelerin sınırlarının ve rejimlerinin en az bir kez değiştiği dikkate alınırsa ayakta kalmanın bile gelecek umudu içerdiği bir coğrafyada olduğumuzu söyleyebiliriz. Emperyalizmin hiçbir zaman amaç değiştirmediğini, sadece bu amacın araçlarını değiştirdiğini, Sevr haritasını Lozan’la yırttığımızı unutmazsak, Cumhuriyeti ve onun kazanımlarını korumanın önemini de kavramış oluruz. Ne olursa olsun devletler korkuyla ayakta kalamaz, kalsa bile güçlü bir varlık gösteremez. Devletleri ayakta tutan o topraklardaki insanların toplam gücüdür. Türkiye bunu başarmış, bir asır boyunca onca imbikten geçmiştir. *** AKP Grup Başkanvekili Mahir Ünal’ın Cumhuriyetin en önemli kazanımlarından olan Dil Devrimi’ne yönelik saldırısına bu sütundan yanıt verirken “teşekkürle” başlamıştık. Dil Devrimi’nin önemini bir kez daha anlatmak, altını çizmek hiç de fena kazanım sayılmaz! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyet tek başına bir şey ifade etmez. Asıl olan onun içinin neyle doldurulduğudur. Uzaklara gitmeye gerek yok. Çevremizdeki üç ülkenin resmi adını paylaşalım yeter: İran İslam Cumhuriyeti, Suriye Arap Cumhuriyeti, Mısır Arap Cumhuriyeti... Bu ülkelerde yaşayan insanların kimliklerine elbette saygımız var. Ülke adı olarak “cumhuriyet”in nasıl uygulandığı ise ortada. Türkiye Cumhuriyeti devletinin temeli bağımsızlık savaşıyla atıldı, devrimlerle inşa edildi, Aydınlanmayla donatıldı. Rousseau bu durumu şöyle özetliyor: “Bir ülkeyi aydınlatmak, yönetmekten zordur!” Bu anlamda Cumhuriyet, devrimlerle Cumhuriyet oldu. 2023, Cumhuriyetin 100. yılı. Seçimlerle birlikte asırlık Cumhuriyeti anmaya bir başka anlam yüklenecek. Ne olursa olsun şu gerçek değişmeyecek: Cumhuriyet, devrimlerle Cumhuriyettir! Cumhuriyet devrimlerinin çağdaş bir devletin nasıl da sağlam yapı taşlarını oluşturduğu unutulmamalı, yeni kuşaklara aktarılmalı. Medeni Kanun’dan Dil Devrimi’ne, Soyadı Kanunu’ndan kadın haklarına, laiklikten saltanatın kaldırılmasına kadar bütün devrimlerin toplamıdır Cumhuriyet. Her biri ötekini tamamlamıştır, çoğaltmıştır. *** 2010’lu yılların başında Silivri mahpushanesinden yazdığımız yazılarda sıklıkla şu zeminde düşünceler paylaşmıştık: 100. yıllar geliyor... Bu aşamadan sonra tarihimizdeki pek çok dönemecin 100. yılını yaşayacağız. Bunları, aklın ve bilimin ışığında yeni kuşaklara taşımalıyız. İşte Cumhuriyetin ilanının 100. yılı geldi bile... Devamında pek çok devrimin asırlık kutlaması var... Cumhuriyete gerçekten gönül verenlere sesleniyoruz... Gelin bu yıldönümlerini sadece o güne ait bir anımsatma olmaktan çıkaralım... Koca bir asırda nereden nereye geldiğimizi ya da gelemediğimizi akıl masasına yatıralım. Büyük bir yıkımın ardından güçlü filizler veren köklü bir Cumhuriyet kurduğumuzu anımsayıp övünelim. Cumhuriyetin devrimleri ne kadar güçlendi ne kadar aşındı cesurca irdeleyelim. Gelecek kuşaklara neler bıraktığımızı paylaşalım. Korunması ya da geliştirilmesi gerekenlerin dökümünü yapalım... 10 yılı aşkın süreyle devrimler zincirini tam bir bilinçlenme yolculuğuna çevirelim... İşte o gün Cumhuriyet, Cumhuriyet olur. Cumhuriyetin devrimlerini çıkarırsanız geriye içi boş bir kavram kalır. O “boş” kavramın içini de eline güç geçiren istediği gibi doldurur! Bu dolduruşa gelmeyelim.",https://www.cumhuriyet.com.tr/yazarlar/mustafa-balbay/cumhuriyet-devrimlerle-cumhuriyettir-1997294
Mustafa Balbay,Deniz Gezmiş’in banka memuru öldü!,05 Kasım 2022 Cumartesi,"Kayınpederim Kemal Bahri Atalay’ın her uzun oturuşta, yaşayarak anlattığı başlıca anısı Deniz Gezmiş’lerin 11 Ocak 1971’de Ankara’da İş Bankası Emek şubesini soymalarıydı. 16.30 sıralarında Deniz Gezmiş, elinde silahla en önde içeri girmiş... Devamını şöyle anlatırdı: “Sırtında o meşhur parkasıyla vezneye yakın bir yerde durdu; ‘Kimse hareket etmesin, elini telefona götürmesin, alarma basmaya kalkmasın. Size hiçbir şey olmayacak. Zarar vermeye niyetimiz yok’ dedi. Ben refleksle telefona uzanırken müdür, ‘Bırak telefonu Torullu’ dedi. Bıraktım... Veznedeki paraları torbaya koyun dediler. Ben, Ferhan, Muammer, Yaşar, Türkan kıpırdamadan bekledik. Deniz Gezmiş atletik yapılıydı. Bir şey oldu, bir çırpıda masanın üzerinden atladı... Yüzlerini gizlemiyorlardı. İlk duruşmada ben de bulundum. Kimlik tespitinde Torullu olduğumu öğrenince bana gülümseyerek döndü, ‘Torul’dan Muhammet diye esaslı bir arkadaşım vardı’ dedi. Çok cesur adamdı çok. Mahkemede yüzü hiç düşmedi...” Bu anısını sanki Deniz Gezmiş’e borcu var gibi anlatırdı. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kimliğinin iki ayrılmaz parçası vardı: Torullu olmak ve İş Bankalı olmak. Erzincan’daki askeri okuldan ayrılıp Trabzon’da lise, sonrasında üniversite ve çalışma için Ankara’ya gelince yurtta kalmış. Yurtta nasıl başkan olduğunu, Demirel’in karşısına çıkıp nasıl kömür istediğini, o anı yaşar gibi anlatırdı. Başbakan Demirel’in kapısına dayanmış. Demirel, bırakın gelsin demiş. İçeri girer girmez, “Yurda kömür almadan bir yere kıpırdamam” demiş. Demirel de gülerek “Verdim gitti, çay içmeden de bırakmam” karşılığını vermiş. 1990’lı yılların sonunda kızı iletişim fakültesini bitirirken Aydın Doğan’ın eşi Sema Doğan’la bir dönem aynı okulda okumanın getirdiği hemşeriliği kullanıp iş isteyecek olmuş. O yıllardaki haber kaynaklarımdan müfettiş Arif Kutlutuna, “Cumhuriyet’in Ankara temsilcisini tanıyorum” demiş. O tanışmadan sonra Gülşah’la evlendik. Yeri geldikçe takılırım: - Seni bana baban getirdi... Bu anı gündeme geldiğinde, “Ben de Melek’le evlenmemi anlatayım” der, devam ederdi... Silivri mahpusluğunda ilk ziyarette, “Ev size emanet” dedim. Kendi evlerini bırakıp bize yakın bir eve taşındılar. Tutukluluğun birinci yılında seslendi: - Oğlum bu mahkeme, mahkeme değil. Süreç uzayacak. Sen sağlığını koru yeter! Silivri’de hazmedemediği 3-4 kişi vardı. Onları her anlatışta sözü şöyle bağlardı: - 14’lü yanımda olsa vururdum! Tutuklandığımda oğlum Deniz 8 aylıktı. Özgürlükte 6 yaşına gelmişti. 2 yıl, “Dede... Affedersin baba” diye seslendi bana. Bebeklikten çocukluğa evrilişini yaşayamadım ama “dede” bu açığı kapatmak için her şeyi yapmıştı. Torunu Yağmur’a daha hukuk fakültesi birinci sınıftayken şöyle seslenmeye başladı: - Genç hukukçu geldi! *** Başkent Hastanesi’nde büyük sevgi, saygı duyduğum, hürmet beslediğim Prof. Dr. Mehmet Haberal ve ekibinin olağanüstü çabası, ömrünü hayli uzattı ama 3-4 organ birden yetmezleşince 30 Ekim günü kalbi durdu. Hastanede bilincinin yerinde olduğu son gün Bektaş’la birlikte konuşurken o çok sevdiği Nâzım Hikmet şiirini okumasını rica ettik. O halde mırıldandı: “Bir tanem!/ Son mektubunda/ Başım sızlıyor/ Yüreğim sersem,/ diyorsun...” Şimdi, 1977’de 4 yaşında kaybettiği oğlu Barış’la aynı yeri paylaşıyor. Sohbet için muhtemel gençlik arkadaşı Ümit Yaşar Oğuzcan’a gidiyordur. Yazılarımda, konuşmalarımda en çok ne yapmam gerektiğini şu sözle ifade ederdi: - Hakikat, çıplak gezmeyi sever! Her şey için sağ olasın kayınpeder... Minnettarım!",https://www.cumhuriyet.com.tr/yazarlar/mustafa-balbay/deniz-gezmisin-banka-memuru-oldu-1999769
Mustafa Balbay,Demokrasinin iktidar gücü ile imtihanı!,12 Kasım 2022 Cumartesi,"Türkiye’de tartıştığımız demokrasi sorunlarının hemen hemen tümü, ülke koşullarına bağlı olarak dünyanın öteki coğrafyalarında da ciddi konuların başında geliyor. Çağımıza adını veren iletişim gücünü elinde tutan iktidarlar, öncelikle buna dayanarak “seçeneksiz” hale gelmenin yolunu arıyorlar. “Seçeneğim yok”, “Bozdum ama düzeltirsem yine de ben düzeltirim”, “Ben gidersem ülke de elden gider” sadece Türkiye’nin değil, pek çok ülkede iktidar gücünü devretmek istemeyen iktidarların ortak söylemi! Teknolojik değişimden demokrasinin nasıl etkilendiği, bu etkinin olumsuz yanlarının nasıl aşılacağı ayrı bir yazı konusu. İktidarın gücünü her yöntemi kullanarak bırakmama dayatmasını “demokrasinin ortaçağı” olarak da tanımlayabiliriz. *** Son aylardaki birkaç seçimi bu anlamda masaya yatıralım. 3 Nisan’da Macaristan’da yapılan seçimleri iktidarını “şahsım rejimine” çeviren Viktor Orban yine kazandı. Orban’ın karşısına muhalefet altı partinin birleşiminden oluşan bir ittifakla çıktı. Nedenleri çok tartışılan bu seçim sonucu Türkiye’de de iktidarın ve medyasının dilinden düşmedi. Orban devlet gücünü kullandığı gibi AB gücünü de arkasına aldı. Konunun bu yanı derin! Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet 2 Ekim’deki Bosna-Hersek seçimleri ise bunun tam tersi bir sonuç verdi. O nedenle de seçimden önce Bosna-Hersek’i dilinden düşürmeyen AKP, sonrasında derin bir sessizliğe gömüldü. İktidarda “bilge kral” Aliya İzzetbegoviç’in oğlu Bakir İzzetbegoviç vardı. İzzetbegoviç’in Demokratik Eylem Partisi Türkiye’deki iktidarın tam desteğini alarak seçime girdi. Erdoğan, seçim öncesi resmen seçim çalışması diyebileceğimiz şekilde Saraybosna’yı ziyaret etti. İzzetbegoviç’in kazanması halinde Ziraat Bankası kredisiyle otoban sözü bile verdi. Onun karşısında ise 11 partili iki ayrı ittifak vardı. Demokratik Cephe ve Halk Birliği. Başat güç de Sosyal Demokrat Parti ve lideri Beciroviç idi. Kazanan onlar oldu. 17 puan fark attı. Ekim ayının sonucu en çok beklenen seçimi ise Brezilya idi. İktidarda, başta ABD olmak üzere küresel güçlerin maşası Bolsonaro vardı. Karşısında ise yıllarca haksız yargılamalarla yüz yüze kalmış, 12 yıl hapis cezasına çarptırılmış İşçi Partisi lideri Lula da Silva vardı. Başlangıçta Lula’nın 10 puandan fazla bir farkla alacağı beklentisi oluşmuştu. İlk turun kazananı olmadı. İkinci tura giderken Bolsonaro bütün iktidar gücünü kullandı. Farkı azalttıkça azalttı. Sonuçta Lula 50.83’le kazandı. Latin Amerika, ABD için arka bahçeden öte arka balkon gibidir. Burada zaman zaman ABD politikalarına karşı çıkan iktidarlar gelir. ABD buna karşı her yöntemi kullanır! Bu bağlamda Lula’nın zaferi ayrı bir önem kazanıyor. Lula ile birlikte dünyadaki tüm oksijenin beşte birini üreten Amazon ormanlarının da kazandığını düşünmek istiyoruz. *** Üç seçim ister istemez Türkiye’deki tabloyu da akla getiriyor. Görünen o ki iktidar gücü pes etmeyecek, demokrasi buna direnecek! Türkiye’de hangisi kazanacak? 2023 seçimlerinin oturacağı eksen bu yazının ana fikrinde olduğu gibi demokrasi ile şahsım rejiminin yarışı olarak tanımlanabilir. Verdiğimiz örnekler, bunun iyi anlatılması, halka güven verilmesi halinde, zor da olsa demokrasinin kazanabileceğini gösteriyor. Mesele iktidar gücünün yüksekliği değil, bu dayatmayı yenme iradesinin yüksekliği. 2023 seçimleri Türkiye’nin gelecekteki yönünü de gösterecek: Demokrasiye doğru mu şahsımrasiye doğru mu?",https://www.cumhuriyet.com.tr/yazarlar/mustafa-balbay/demokrasinin%C2%A0iktidar-gucu-ile-imtihani-2001939
Mustafa Balbay,Atatürk’ü büyük yapan değerler,10 Kasım 2022 Perşembe,"Mustafa Kemal Atatürk hakkında dünya ölçeğinde en iyi kitabı yazanlardan birisi olarak kabul edilen Lord Kinross’a bir söyleşide sorarlar: -Atatürk, Hitler ve Mussolini ile aynı dönemde ülke yönetti değil mi? Sorunun amacı bellidir! Kinross, “doğrudur” der, özetle şu karşılığı verir: Mussolini ve Hitler, sivil hayattan geldiler. Genel olarak demokrasi kuralları içinde yönetilen ülkelerini savaşa sürüklediler. Askeri üniforma giydiler. Başkomutan unvanı alıp ülkelerini yıkıma götürdüler. Atatürk ise asker olarak hayata atıldı. Birinci Dünya Savaşı’ndan yıkım içinde çıkmış ülkesini işgalden kurtardı. Sonra askeri üniformasını çıkardı ve ülkesinin uygar ülkeler düzeyine çıkarmak için devrimler gerçekleştirdi. Kinross, böyle bir soruya verilebilecek en iyi yanıtı kayda geçirmiş oldu. Kinross’un bu bir kitabı yazma kararı, bu amaçla Ankara’ya gelmesi, yıllarca kalıp araştırma yapması ayrı bir öyküdür. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Hakkında hâlâ yılda ortalama 20 yeni kitap yazılan Atatürk, 21. yüzyılda yaşadığımız sorunlara çözüm arayışları başta olmak üzere pek çok alanda güncelliğini koruyor. Atatürk, savaşların ve barışların kahramanı. Onu tarihteki öteki savaş kahramanlarından ayıran yönlerinin başında barışı ve toplumu daima daha ileriye götürmeyi hedeflemesi geliyor. O, savaş meydanlarında elde ettiği zaferlerin tadını çıkarmak, meyvelerini toplamak yerine, “Bir ulusun kurtuluşu için olmadığı sürece, savaş cinayettir” dedi. O, güçlü devlet kurup bunun gereklerini çevre ülkelere dayatmak yerine Doğu’da Afganistan, İran ve Irak’la Sadabat Paktı’nı, Batı’da Romanya, Yugoslavya ve Yunanistan’la birlikte Balkan Paktı’nı kurdu. O, ülke içinde kurduklarının yanında uluslarası ilişkiler de kurdu. Türkiye’nin etrafında tam bir barış halkası ördü. Bu anlamda yurtta barış, dünyada barış sıradan bir söz değil, hayata geçirilmiş bir gerçekliktir. Üstelik bütün bunları, büyük devletler yeni bir dünya savaşına hazırlanırken başardı. 1991’de Soğuk Savaş’ın resmen bitmesinden sonraki 30 yılda Atatürk’ün dış politikasını bir nebze anlamış liderler tarafından yönetildiğimizi düşünün! Dünya nereye giderse gitsin, Türkiye çok güçlü bölge ortaklıklarına giderdi. Atatürk’ün savaşlar kadar barışların da kahramanı olduğunu sıklıkla vurgulamamızın başlıca nedeni, bugüne seslenmek! *** Atatürk’ün “naciz vücudunun” aramızdan ayrılışının 84. yılında hâlâ “yaşayan en büyük lider” olduğunu görüyoruz. İşte son sayılar açılandı; Anıtkabir’i bu yılın ilk 10 ayında 3 milyon kişi ziyaret etmiş. Bu rekor olarak duyuruldu. Pandeminin en yoğun yaşandığı 2020’de bile 1 milyonu geçmişti. Anıtkabir’i ziyaret edene kumanya verilmiyor. Anıtkabir programı yapılıp katılmayan kara listeye alınmıyor. Tamamen yürekten, beyinden gelen bir kimlikle... Atatürk’ün hangi sözü ölümsüz değil ki? Yurtta barış dünyada barış mı? Hayatta en hakiki mürşit ilimdir mi? Bağımsızlık benim karakterimdir mi? Ya istiklal ya ölüm mü? Bütün bunlardan sonra bize Atatürk’ün şu sözünü hayata geçirmek düşüyor: Türkiye Cumhuriyeti ilelebet payidar kalacaktır!",https://www.cumhuriyet.com.tr/yazarlar/mustafa-balbay/ataturku-buyuk-yapan-degerler-2001291
Mustafa Balbay,"Masanın etrafı değil, üstü konuşulmalı!",16 Kasım 2022 Çarşamba,"6’lı masa sekizinci toplantısını da tamamladı. Dokuzuncu buluşma 28 Kasım’da. Her buluşma öncesinde ve sonrasında farklı tabanlara seslenen siyasi partilerin bir hedef ortaklığı çerçevesine bir araya gelmesinin önemini vurguladık. 12 Şubat’ta Ahlatlıbel’de gerçekleştirilen ilk toplantıdan itibaren kamuoyunda da bir beklenti oluştu. Çünkü altı liderin bir araya gelmesinin zor olacağı, gelse bile kısa sürece dağılacağı görüşü hâkimdi. Öyle olmadı. Bir kez daha altını çizelim, bu buluşmaların uzun soluklu olmasında önemli etken CHP Genel Başkanı Kemal Kılıçdaroğlu’dur. *** Ancak... İlk turun, yani altı görüşmenin sonunda, “buluşmaların öneminden” söz etmek fazla anlam ifade etmemeye başladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamuoyu artık bir sonuç bekliyordu. Beklenen sonuç bize göre şu: Cumhurbaşkanı adayı, kadro, vaatler... Her üç başlık için de sona gelindi! Seçim takvimi açıklanmadan, adayı açıklamama kararı bugüne dek bir ölçüde makul karşılanabilirdi. Ancak seçim takviminin fiilen başladığı görünen bir gerçek. Erdoğan 28 Ekim’de, içi boş da olsa “Türkiye Yüzyılı” sloganını ortaya artı. Yolda içine ne koyabileceklerine bakacaklar. MHP rahat. Adayları Erdoğan. Belki Erdoğan, Bahçeli kadar rahat değildir! Bahçeli’nin Erdoğan’a verdiği açık çek son derece yüksek bir krediyi içeriyor: - Seçimi kazanmak için her türlü önlemi alma, her türlü adımı atma hakkına sahipsin! Bahçeli’nin il mitinglerine başlaması da seçim takviminin başkentteki kürsü açılmamasından ibaret olmadığını gösteriyor. Siyaset doludizgin devam ederken geçen pazar İstiklal saldırısı ile sarsıldık. Bu saldırının seçimleri nasıl etkileyeceği tartışma konusu. Son olmasını dilediğimiz İstiklal saldırısını “siyasi gündemin” ana konusu yapmadan devam edelim... 6’lı masanın yediye çıkıp çıkmayacağı sorusu yanıtını bulmuş görünüyor. BTP, Genel Başkan Hüseyin Baş’ın talebi kabul görmedi. Masanın etrafındakilerin sayısı kaça iner kaça çıkar ayrı konu ama asıl konuşulması gereken masanın üstü! Cumhur İttifakı sürekli masanın altında bir şey arıyor. Kamuoyunda da masanın etrafı sürekli konuşuluyor. Çatlama mı var? Artış mı olacak azalış mı? Kim kime ne dedi? 6’lı masa deyince konuşulanlar bunlar. Artık masanın üstü gündem olmalı! Sızan haberler burada da yol alındığını gösteriyor. Örneğin her partinin ayrı ayrı hazırladığı anayasa taslakları yüzde 80 ortak paydaları içeriyor. Ekonomi masasından da uzlaşma çıkacağı anlaşılıyor. Altı partiyi temsilen buluşanların dördü devlette birlikte çalışmış. Önümüzdeki buluşmadan sonra 6’lı masanın iradesiyle oluşacak iktidarda hangi kadroların olacağını da isim isim öğreneceğimiz anlaşılıyor. Bu yöndeki çalışmanın sonuna gelinmiş. *** 6’lı masanın en çok duyulan vaadi, güçlendirilmiş parlamenter sistem. Ancak bunun toplum katında beklenen heyecanı yaratmadığı dikkati çekiyor. Yakın tarihimizdeki iktidar değişikliği getiren seçimlerde vaadlerin doğrudan halkın gündemini oluşturduğunu görüyoruz. Daha net ifade ermek gerekirse güçlendirilmiş parlamenter sistem, sorunların çözümü için önemli bir zemin olarak anlatılabilir. Ancak halk, “Bu sorunları nerede çözeceksin” sorusundan çok, “Bu sorunları nasıl ve ne kadar zamanda çözeceksin” sorusuna yanıt arıyor. Buluşmalar sonrası yapılan açıklamalar uzun... Kısa ve net, okununca bir cümlesinin bile atılamayacağı, çerçevelik açıklamalar karşılık bulur!",https://www.cumhuriyet.com.tr/yazarlar/mustafa-balbay/masanin-etrafi-degil-ustu-konusulmali-2003154
Mustafa Balbay,Faili meşhur cinayetler ve devletteki adacıklar!,17 Kasım 2022 Perşembe,"13 Kasım Pazar günü İstiklal Caddesi’nde meydana gelen patlamanın sesi yankılanmaya devam ediyor. Yakın tarihimizde yaşanan “faili meçhul cinayetler” Türkiye’nin gündemini uzun süre etkilemiş, siyasetin başlıca gündem maddesi olmuştu. Daha sonra benzer sarsıcı cinayetlerin failleri “tek kişi olarak” hemen bulunmaya başlandı. Rahip Santoro cinayetinden Hrant Dink’e kadar pek çok olayda “fail” hemen bulundu. Elbet bu da çok önemli. Güvenlik güçlerinin başarısının altını çizmek gerekiyor. Ancak o bir kişinin bir adım ötesine geçilemiyor. Geçilince de işler daha karmaşık hale geliyor. Çatallaşıyor. *** İstiklal olayında da benzer bir durumla karşı karşıyayız. Bombayı koyduğu saptanan Ahlam Albashır, olaydan saatler sonra yakalandı. Bu operasyonun genel görüntüsü üzerine çok yorum yapıldı. Hani bir tek, “Zanlı konum atmış olabilir” denmediği kaldı! Harika Bir Haber Türkiye’nin En Geniş Kapsamlı İşitme Cihazları Best Hearing Aids Sonuç olarak bombayı koyan kişinin yakalanması önemlidir. Ancak bu durum, “Mademki yakalandı, bütün soru işaretleri de ortadan kalktı” demeyi de sağlamıyor. Albashır’ın yakalamasından hemen sonra gözaltına alınan 50’yi aşkın kişinin neredeyse tümü yabancı uyruklu. Bir kısmı Arap kökenli, bir kısmı Suriye-Irak kökenli Kürt... İlk bilgilere göre farklı kökenlerden olanlar birbiriyle anlaşacak bir ortak dile de sahip değil. Gözaltı yelpazesinin anlattığı çok şey var. Biri de şu: Daha önce de yeri geldikçe vurguladık; Türkiye’ye gelen Suriye uyruklu kişileri 5-6 gruba ayırmak mümkün. Bu gruplardan biri de terörü neredeyse bir yaşam biçimi olarak giymiş kişiler! İçişleri Bakanı Süleyman Soylu’nun patlama anında Suriye’de bir törende olması da bir başka dramatik durum. Türkiye çevresindeki şehirleri yaşanabilir hale getirme mücadelesi verirken senin en büyük şehrin kana bulanıyor. Terör alçaklığı böyle bir şey... Olayla ilgili soruşturma sürecinde bir yanda Soylu’nun Amerika’ya posta koyan tutumu bir yanda Erdoğan’ın Biden’la görüşmesi bir başka yanda da ABD ve Rusya istihbaratının zirvesinin Türkiye’de buluşması vardı! Soru şu: Hangi haberi öne alarak Türkiye-ABD ilişkileri yorumu yapacağız? Gerçekse şu görünüyor: AKP iktidarının son 5-6 yıllık diliminde her şey yeniden karıldı. Başta güvenlik birimleri olmak üzere devlet çarkı başkalaştı! Şahsımrasi anlayışının doğal sonucu olarak en tepedeki iktidarın altında başka iktidar adacıkları oluştu. Bunlar arasında bağlantıyı kuracak bir devlet kurumu görünmüyor! Bu kadarını vurgulamakla yetinelim. *** Devletin güvenlik birimleri ardındaki tatsız, tehlikeli çekişmeler AKP iktidarından önce de yaşanırdı. Hatta gruplaşmalar haber bile olurdu. Şu andaki İstanbul Emniyet müdürü bunun sancısını yaşamış bir kişi. Ne var ki bu kez durum öncekilere benzemiyor. İzlenen yanlış dış politika, Türkiye’nin içini çok parçalı hale getirdi. İran’daki Humeyni rejiminden kaçanların çoğu Türkiye’ye sığındı. İran istihbaratı da onların “elebaşlarını” Türkiye’de infaz etme gibi tehlikeli bir yol seçti. 80-90’lı yıllarımız bu anlamda da henüz tam olarak aydınlatılmadı. İki endişemizi paylaşalım: Yeniden faili meşhur cinayetler sürecine dikkat... Dağıtıldığı söylenen “derin devlet”in yerine “adacıkların” oluşmasına dikkat...",https://www.cumhuriyet.com.tr/yazarlar/mustafa-balbay/faili-meshur-cinayetler-ve%C2%A0devletteki-adaciklar-2003486
Mustafa Balbay,İYİ Parti sağın yeni toplanma yeri mi?,27 Ekim 2022 Perşembe,"25 Ekim 2017’de kurulan İYİ Parti beşinci yaşını katılım konfetileri arasında kutluyor. İktidarda 20. yılına girmeye hazırlanan AKP sürecinde kurulup barajı geçmeyi başaran tek parti. Erdoğan, karşısında “düşmanlaştıracağı” bir parti gördükten sonra gözü başka şey görmüyor. Ona saldırıp etrafını güçlendirmeye girişiyor. 2002’den sonra kurulan sağ zeminli bütün partileri ya içine aldı ya büyümemeleri için her şeyi yaptı. Bu yöntem İYİ Parti’ye işlemedi. AKP-MHP onu önce yok saydı, sonra düşman saydı, ardından yakın saydı. Şimdi bütün yaklaşımlar yerinde sayıyor. Bakalım seçime ramak kala ne sayacaklar! İYİ Parti iki kaynaktan doğdu: 1- MHP içindeki tartışmalar. 2- 16 Nisan 2017 referandumundaki arayışlar. Referandumdan iki ay sonra kuruldu. Mayanın tuttuğu anlaşılınca ertesi yıl AKP-MHP’nin planladığı seçim takvimiyle sandık dışına itilmeye çalışıldı. 15 CHP milletvekilinin demokrasiyi bağrına basmasıyla bu plan çökertildi. Meral Akşener’in genel başkanlığında Meclis’te yeni bir denge kuruldu. PEUGEOT 408 Peugeot 408 karakteristik özellikleri ve dinamik silüeti ile her açıdan göz alıcı. Peugeot Şimdi Keşfet Bu denge 2019 yerel seçimlerinde Millet İttifakı’nın başarısını getirdi. Akşener’in deneyimle enerjiyi birleştiren liderliği, İYİ Parti’yi merkez sağın toplanma yeri olarak öne çıkarıyor. Önümüzdeki seçimler 2017 yılından bu yana süregelen CHP ile İYİ Parti arasındaki hedef ortaklığının yeni bir dönemeci olacak. 2 parti 6’ya çıktı. 6’lı masa olarak siyasi tarihimizde şimdiden yerini aldı. Akşener batıda ağırlıklı olarak CHP tabanından, Orta Anadolu’da AKP ve MHP tabanından oy alıyordu. Şanlıurfa’nın “anıt-ceketi” Ahmet Eşref Fakıbaba’nın katılımıyla daha geniş bir yelpazeye oturdu. Tabanını nerdeyse tüm Türkiye’ye yayabileceği havasını verdi. Fakıbaba, muhafazakâr kökenden gelen, Şanlıurfa gibi bir yerde iktidar partisi sultasını yenen bir kimlik. AKP’den ve milletvekilliğinden istifa ettikten sonra Kuzey Irak medyasına verdiği demeç dikkatimizi çekti. Akşener’i mükemmel bir lider olarak görüyor. Onun iktidar içinde olduğu bir Türkiye’de Kürtlerin ve tüm Türkiye’nin temel sorunlarının çözüleceğine inandığını söylüyor. AKP’nin her şeyden önce güveni kaybettiğini, konuştuğu 60 kişiden 60’ının da yolsuzluklardan söz ettiğini vurguluyor. Bir cümlesi de şu: “Azerbaycan’la ilişkilerimiz neyse sizinle (Kuzey Irak) ilişkilerimizin de o olması gerekir...” Fakıbaba’nın bölgedeki ve tüm ülke ölçeğindeki gücü siyasi dengeleri etkileyebilir. İYİ Parti’de sadece Fakıbaba’nın değil, özellikle AKP’den pek çok katılımın konuşulduğu günler yaşanıyor. Partinin genel merkezindeki koridorların odalardan daha dolu olduğu dikkati çekiyor. Öyle anlaşılıyor ki partiye katılımlar artacak. Şu aşamada yığınsal bir durum yok ama art arda gelmek isteyenlerle birlikte ciddi bir iç değerlendirme gereksinimi duydukları anlaşılıyor. “İYİ Parti eski-yeni milletvekili transfer ediyor” söylemine sıcak bakmıyorlar. Ancak katılım, katılımdır. Bunun kâr-zarar hesabını iyi yapıp yol almak üzerine plan yapıyorlar. İYİ Parti’nin CHP tabanına seslenmesi samanlıkta kaybedilen anahtarı gün ışığında caddede aramaya benzer. Merkez sağa ve devamına seslenmesi siyasi dengelerin rayına oturması bakımından da önemli. Doğal olan bu... Darısı merkez sağın öteki partilerine... Tabii aynı şey CHP için de geçerli. CHP’nin solunu soldurup, sağını ağdırması değişimden çok başkalaşım getirir!",https://www.cumhuriyet.com.tr/yazarlar/mustafa-balbay/iyi-parti-sagin-yeni-toplanma-yeri-mi-1996590
Mustafa Balbay,Adriyatik’ten Çin Seddi’ne!,02 Kasım 2022 Çarşamba,"Güzel bir diyalektik kavramdır: Hiçbir sorun yoktur ki içinde çözümü de barındırmasın! Aralık 1991’de Sovyetler Birliği’nin büyük bir toz bulutu ve belirsizlikler içinde çökmesinden sonra “yeni dünya düzeni”nin nasıl kurulacağı yıllarca süren bir tartışma konusu oldu. Amerika merkezli strateji uzmanlarına göre artık tarihin sonuna gelinmişti. Dünya büyük bir köy oluyordu. Liberalizm tek ekonomik model olarak kabul edilecek ve tartışmalar da bitecek. Tek kutup olacak, o da Amerika! Kısa sürede görüldü ki kazın ayağı öyle değil. Çin başka bir ufuk açtı. Rusya toparlanıp “eski coğrafyamı istiyorum” söylemlerine girdi. Avrupa “tek devlet” olma hayalini büyütmeye çalıştı. *** Yukarıdaki coğrafya merkezli anlatımların her biri ayrı yazı konusu. Bu süreç Türkiye’ye de büyük bir ufuk açtı. 1991 sonundan itibaren Orta Asya’daki Türk cumhuriyetleri art arda bağımsızlıklarını ilan etmeye başladılar. Hepsinin ortak kutupyıldızı Türkiye idi. O günlerde Türkiye’den bu ülkelere giden bakan bile binlerce kişiyle karşılanıyordu. Stoklarla Sınırlı Fırsatlar Yüzlerce Ürün Vivense Şimdi Satın Al Duygusal bağ adım adım kurumsallaşma yoluna gitti. Haziran 1992’de Karadeniz Ekonomik İşbirliği, İstanbul merkezli olarak kuruldu. Karadeniz çevresindeki 13 ülke bir araya geliyordu. İçinde Ermenistan’dan Yunanistan’a kadar ilişkilerimizin dalgalı olduğu ülkeler de vardı. Aynı yıl Ekim 1992’de Türkçe Konuşan Ülkeler Devlet Başkanları zirvesi toplandı. Nasıl büyük bir heyecandı. 1996’da ekonomik işbirliğinin temelleri atıldı. Ortak üniversiteler kurulması için anlaşmalar yapıldı. Benzer heyecan Balkan ülkelerinde de vardı. Onlarla da “Balkan Ülkeleri Devlet Başkanları Zirvesi” için adımlar atıldı. İlk toplantı Antalya’da olmak üzere arkası planlandı. O günlerde şu söylem yaygındı: Adriyatik’ten Çin Seddi’ne Türkçe konuşarak yolculuk edebilirsiniz! O yıllarda bu coğrafyaları sırt çantasıyla gezmiş, yazmış bir kişi olarak bunu yaşadığımı söyleyebilirim. *** Güzel başlayan ama istenen hızda gitmeyen bütün bu ilişkiler 3 Kasım 2002’de AKP’nin iktidara gelmesiyle durdu, dağıldı, belirsizliğe girdi. Karadeniz’deki ve Orta Asya’daki işbirlikleri “zirveler” düzeyinde sürüyor ama bu coğrafyanın hak ettiği merkez güç yok. Küresel aktörlerin planlarının parçası haline gelmiş bir yönetim anlayışı ile karşı karşıyayız... Şöyle bir hayal kursak: 1992’de başlayan kurumlar büyümüş ve “Orta Asya Birliği” (ORAB) kurulmuş. Türkiye’nin insan gücü ve stratejik komunu (altın bilezik), Azerbaycan’ın petrolü (siyah altın), Türkmenistan’ın doğalgaz, Özbekistan’ın pamuğu (beyaz altın), Kazakistan’ın hayvancılığı (yumuşak altın) ortak bir gücün altyapısı olmuş... Doğu’da güçlü Türkiye’yi AB de yanına çekmek istemiş. Biz nazlanmışız. Tam üyelik için millete sormuşuz, çerçevesi net sağlam anlaşmalar yapılması şartıyla evet çıkmış. Balkan ülkeleri ile 1936’daki Balkan Paktı’nın daha ötesinde “Balkan Birliği”ni (BAB) kurmuşuz. Ege’nin iki yakası bir araya gelince Türkiye ile Yunanistan’ın da iki yakası bir araya gelmiş. Bunlar ilerlerken Akdeniz ülkeleriyle de 1950’lerde “Akdeniz Oyunları” adı altında sporda kurulan bağlar her alana yansımış. “Akdeniz Ülkeleri Birliği” (AKÜB) kurulmuş... İşte gerçek “Türkiye yüzyılı” böyle olurdu! Yaşadığımız gerçekse bambaşka... “Partim iktidarsa ülkem var” diyerek buraya kadar...",https://www.cumhuriyet.com.tr/yazarlar/mustafa-balbay/adriyatikten-cin-seddine-1998692
Mustafa Balbay,Yüzyılların dili,01 Kasım 2022 Salı,"Dünya tarihini ana hatlarıyla sütuna yatırdığımızda 15. yüzyıl “Osmanlı yüzyılı” olarak işaretlenebilir. Prof. Dr. Halil İnalcık, Osmanlı tarihini altı dilime ayırıyor: Kuruluş, yükseliş, dünya devleti oluş, duraklayış, gerileyiş, çöküş... Fatih Sultan Mehmet’in 1453’te İstanbul’u imparatorluk topraklarına katması sadece bölgenin değil dünyanın tarihini değiştirdi. Bir çağ açtı, bir çağ kapattı. Fatih’in İstanbul’u fetih süreci tarihimizin anlatım zenginliği en yüksek dönemlerinden biridir. 1402 Ankara Savaşı’ndan sonraki yıkımın ardından yenilenen imparatorluk 15. yüzyılın sonunda Piri Reis’i yetiştirecek toplam güce ulaştı. Osmanlı’nın bilimsel gelişmelere sırtını dönmesi, 1760’larda başlayan Sanayi Devrimi’ni ıskalaması, sancılarını bugün bile yaşadığımız uçurumlar yarattı. *** 16. yüzyıl Portekiz yüzyılı olarak öne çıktı. Vasco da Gama’nın Afrika’nın güneyini yol eylemesinden sonra yükselen keşifler çağı, Osmanlı’nın bölgesindeki ve çevresindeki gücünü zayıflattı. Latin Amerika, Afrika ve Asya’da sömürgeler elde eden Portekiz, dilini de yaydı. Bugün Brezilya’nın resmi dili Portekizcedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 17. yüzyılda Hollanda öne çıktı. Güney Afrika Cumhuriyeti ve Hindistan’daki ezici gücü Hollanda’yı bu yüzyılın başat gücü haline getirdi. Hollanda’nın o dönemdeki gücüne dayanan şirketler küresel varlığını sürdürmektedir. 18. yüzyılda İspanya yükseldi. Bunun altyapısını, denizlerdeki üstünlük, matbaanın getirdiği bilimsel derinlik, sömürgecilik yarışında önde olma hırsı sağladı. Filipinler’in adı İspanya Kralı İkinci Filip’ten geliyor. O dönem yükselen İspanyolca bugün 20’den fazla ülkenin dili. 19. yüzyıl İngiltere’nin. Dünyanın bütün kıtalarına yayıldı, “üzerinde güneş batmayan imparatorluk” unvanını aldı. Yuvarlak dünya dönmeyi sürdürürken İngiltere’nin sahip olduğu topraklarda günün 24 saati mutlaka aydınlık bir yer vardı. 16. yüzyılın sonundan itibaren Portekiz, Hollanda ve İspanya rekabet ede ede yükseldi, 19. yüzyılda 34 milyon kilometrekarelik bir yüzölçümüne ulaştı. Bu, dünyadaki kara parçalarının dörtte birine yakındı. İngilizler bu büyüklüğe dili de eklediler. İngilizler son 500 yıl içindeki en büyük “servetlerinin” ne olduğu sorusuna şu yanıtı veriyorlar: Shakespeare... 20. yüzyıl ABD’nin belirleyici güç olduğu bir dönem oldu. Birinci ve İkinci Dünya Savaşı’nı toprakları dışında karşılayıp en büyük kazançları elde eden ABD, çağın gelişiminde etkili güç oldu. Arabanın, uçağın, bilgisayarın gelişiminde motor güç olduğu gibi çağımıza “iletişim çağı” adı verilmesinde başat rolü oynadı. ABD 1990’ların sonunda 2000’li yıllara ilişkin öngörüsünü şöyle şekillendirdi: Yeni Amerikan yüzyılı! *** Bugüne gelirsek... Önce CHP, Cumhuriyetin 100. yılına giderken “İkinci yüzyıl” tanımını ortaya attı. Son olarak Saray “Türkiye yüzyılı” kavramını beton ağırlıklı projelere bulayıp yeni bir heyecan yaratmaya çalıştı. Yukarında özetlediğimiz yüzyılların her biri ciltler dolusu anlatımı içerir. Bu ülkeler “yüzyıl” yakıştırmasını dönemsel bir siyasi çıkış olarak değil, on yılların birikiminden doğan bir güç olarak taşımıştır. Buna kanlı sömürgecilikten bilimi en etkili şekilde kullanmaya kadar her şey dahildir. 21. yüzyılı gerçekten Türkiye yüzyılı yapabilirdik. Ancak bu trenin ilk çeyreğini kaçırdık. Bu işler “seçime doğru yüzyıl bizim diyesim geldi” diye yola çıkılacak işler değil. Bu tren 1992’de yola çıktı. Heba olan 30 yılın üçte ikilik faturası AKP iktidarının. AKP Türkiye’yi uygarlık treninden indirdi, nereye bindireceğine karar vermeye çalışıyor. Yarın devam edeceğiz...",https://www.cumhuriyet.com.tr/yazarlar/mustafa-balbay/yuzyillarin-dili-1998296
Mustafa Balbay,HDP merkezli siyaset!,08 Kasım 2022 Salı,"17 Mart 2021’de, yani MHP’nin 13. olağan kongresinden bir gün önce HDP hakkında kapatma davası açıldı. Bu aşamadan sonra HDP eksenindeki olasılıkları yeri geldikçe vurguladık. Gerek aceleyle açılan kapatma davası gerekse buna bağlı değilmiş gibi görünen öteki gelişmeler çerçevesinde iktidarın 4 olasılığı eşit olarak masaya koyduğuna dikkat çekmiştik. O seçenekler şunlardı: 1- HDP’yi kapatıp bu partinin seçmeninin oyunun dağılmasını sağlamak. Böylece muhalefet blokuna yarayacak bir durumdan uzaklaştırmak. 2- HDP’nin yerine, AKP’ye daha yakın bir bölge partisi kurulmasını sağlamak. 3- Havuç-sopa dengesini daha ileri götürüp HDP’yi iktidarın yanına çekmek. Bunu yaparsa kapatılmayacağını, yapmazsa her şeyin daha kötü olacağını hissettirmek. 4- HDP’yi açık tutmak. Cumhurbaşkanlığında Erdoğan’ı desteklemesini sağlamak. Milletvekilliğinde özgür bırakmak. Hatta çok milletvekili çıkarmasının zeminini hazırlamak. *** Bizim bu olasılıkları sıraladığımız günlerde AKP-MHP’nin kamuoyuna söylediği şuydu: - HDP, PKK uzantısıdır. HDP ile ilişki kurmak PKK ile ilişki kurmaktır. HDP ile CHP ilişki içinde olduğuna göre CHP de PKK ile bağlantılıdır. CHP ile İYİ Parti ittifak oluşturduğuna göre İYİ Parti de PKK destekçisidir. Bu 2 parti 6’lı masanın omurgasını oluşturduğuna göre bu masa da PKK ile iltisaklıdır! Kamuoyuna söyledikleri buydu ama perde arkasında girişte sıraladığımız 4 ayaklı plan vardı. Geçen hafta AKP ile HDP arasındaki başörtüsüne ilişkin anayasa değişikliğine dair çalışmaya destek isteme ziyareti bizim açımızdan şaşırtıcı olmadı. Bir yandan muhalefetin HDP’yi Meclis zemininde meşru saymasını bile terör destekçiliği say bir yandan HDP ile anayasa değişikliği hesabı yap! Tam AKP’ye göre! Önümüzdeki günlerde bu planın değişik versiyonları çıkacaktır. AKP’nin attığı adımın bu parti içinde cılız da olsa tartışılması planı değiştirmez. HDP elbette farkındadır; AKP bu öneri üzerinden HDP ile diyalog kurarak bölge dengeleri üzerinde de oynuyor. Kürt kökenli seçmenin muhafazakâr eğiliminde olanı AKP’ye oy veriyor. Eğer HDP, anayasa değişikliğine destek verirse ne âlâ! Vermezse AKP’ye Diyarbakır’da şu propagandayı yapma yolu açılmış oluyor: - HDP’nin dini hassasiyetlere, gelenek göreneklerimize saygısı yoktur! Bu propaganda İstanbul’da çok etkili olmayabilir ama Diyarbakır’da konuşulur! HDP’nin siyaset üretiminde 5 yerin sözü var: Edirne, İmralı, Ankara, Diyarbakır, Kandil... Bunu en iyi bilen, gören, buna göre siyaset tahterevallisi kuran AKP... İmralı’yla özgürlük pazarlığının tek başına yeterli olmadığı, bunun yanına nelerin konacağı tartışması Ankara’daki çengelli sorular arasında! MHP’nin bütün bu gelişmelere bakışı net: - Seçimi kazanmak için her şey mubahtır! O nedenle AKP’nin geçen haftaya benzer adımlar atması, İmralı’yla kurulacak temaslar MHP’yi rahatsız etmeyecektir. *** Muhalefet bu gelişmelere koşut siyaset üretebilecek mi? Hayli zor... Bir o kadar da kolay! Bütün mesele “İktidar ne der”, “HDP ne der” sendromunu bırakmak. Parlamenter sistemin temel taşlarından biri şudur: Rejime en uzak kesimlerin bile parlamentodan bir şey beklemesini sağlayabilmek! Bu bağlamda Meclis’teki kürsü dokunulmazlığını iktidar lütfu olmaktan çıkarmak. Sorunların çözümü için açılıma ihtiyaç yok, katılıma ihtiyaç var! Güçlü bir parlamentoya hepimiz sığarız!",https://www.cumhuriyet.com.tr/yazarlar/mustafa-balbay/hdp-merkezli%C2%A0siyaset-2000629
Mustafa Balbay,Terör: Çağın vebası!,15 Kasım 2022 Salı,"Tarihin akışını genellikle savaşların değiştirdiği görüşü hâkimdir ama salgın hastalıklar daha etkili olmuştur. İş Bankası Yayınları’ndan çıkan “Dünyamızı Değiştiren 12 Hastalık” kitabında kolera, çiçek, veba, frengi, grip, sıtma, sarıhumma, veremin insanlık tarihini nasıl etkilediği çarpıcı örneklerle anlatılır. Hıristiyanlık inancındaki “mahşerin dört atlısı”nda birinci at kızıldır, savaşı ve kanı temsil eder. İkinci at siyahtır, açlığı ve kıtlığı temsil eder. Üçüncü at soluktur, salgın hastalıkları temsil eder. Dördüncü at beyazdır ve üzerinde İsa vardır. Salgın hastalıkların beraberinde kıtlık ve açlığı da getirdiğini tarih baba söyler. Salgınları “savaş” malzemesi olarak kullanmak da insan aklının ürettiği bir vahşettir. Cengiz Han, bütün hızıyla batıya doğru ilerlerken ele geçirmekte zorlandığı kalelere, mancınıkla vebadan ölenlerin cesedini atarmış. Hastalık kalede yayılınca teslim alması daha kolay olurmuş! *** Çağımızın neredeyse “salgın” diyebileceğimiz “belası” ise terör. 21. yüzyılda özellikle küresel aktörlerin hedef coğrafyaları ele geçirmek için kullandığı yöntemlerden biri terör! Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Önceki gün İstanbul’un kalbi İstiklal Caddesi’nde patlayan bomba bize bunları düşündürttü! Bir terör örgütü, bir ülke için bağımsızlık savaşçısı, bir başka ülke için gizli işbirliği yapılabilecek ortak, bir başkası için kanlı terör örgütleri listesinin başında. Bu tanımlar ülkeler için yer de değiştirebiliyor. İstiklal Caddesi saldırısında bombayı koyan kişinin yakalandığı bilgisi var. Yazıyı kaleme aldığımız saatlere dek, saldırının hangi örgütün işi oluğu konusunda netlik yoktu. PKK olabilir, IŞİD de olasılıklar dahilinde... Olayı bunların üzerine yıkmak isteyen bir başka yapı olabilir. Her şey olabilir! Zira terör de uluslararası rekabetin bir başka rengi haline geldi. İstiklal’e bombayı koyduğu iddiasıyla yakalanan kadının Suriye uyruklu olduğu açıklandı. Geçen haftaki tabloya baktığımızda şunu görüyoruz: Hafta başında Bursa’da 8’i çocuk 9 Suriyeli kaldıkları evde çıkan yangın sonucu yaşamını yitirdi. Hafta ortasında Ankara’da 5 Afganlı kaldıkları evde başı kesilmiş olarak ölü bulundu. Hafta sonunda Suriye uyruklu bir kadın İstiklal Caddesi’ne kendisine verilen bombayı bir yükseltiye bırakarak 6 kişinin ölümüne, onlarca kişinin yaralanmasına neden oldu! Salt bu durum üzerine bir değil, pek çok yazı yazılabilir! *** Terör, doğal olarak gündemi altüst etti. Başta ekonomi olmak üzere bütün konular ikinci plana itildi. Siyasi partiler teröre karşı büyük ölçüde birleşti. Açıklamalardaki ortak cümlelerden biri şu: Terörün her türlüsüne hayır! Doğru bir cümle çünkü terörün çok türlüsü var. Terörün çok kullananı var. İktidara sesleniyoruz... Yayın yasağı koyarak terörü önleyemezsiniz... Amerika’nın taziye mesajını reddederek terörü önleyemezsiniz... Daha ötesi, terörist yuvalarını yok ederek de yani teröristleri tek tek ortadan kaldırarak da terörü önleyemezsiniz... Terörizmle mücadele ederek, bu konuda öncelikle ülkedeki tüm siyasal-toplumsal güçleri teröre karşı birleştirerek kazanabilirsiniz. Bütün kafalarda şu var: İstiklal başlangıç mı? Eğer başlangıç değil, son olmasını istiyorsak bunu yapmak zorundayız. İstiklal, siyasal sonuçlar doğurabilecek bir sürecin parçası mı? Ne vahşi bir soru!",https://www.cumhuriyet.com.tr/yazarlar/mustafa-balbay/teror-cagin-vebasi-2002807
Mustafa Balbay,Seçmen olmuyor Parti devşirelim!,19 Kasım 2022 Cumartesi,"Erdoğan, seçimleri kazanmak için tabanını genişletip oy devşiremeyeceğini anlayınca, parti devşirmeye koyuldu. Kasım ayının başında HDP ile buluşma, ikinci yarısında da İYİ Parti’yi bir an önce 6’lı masayı terk etme çağrısında bulunarak yanlarına çağırma! Hayli ilkeli bir siyaset! Önümüzdeki seçimlere dek bakalım daha neler göreceğiz... Şimdiden görünen, Cumhur İttifakı’nın iki lideri kazanmak için her şeyi yapacak. Bu gerçeği aylardır yazıyoruz ama süreç giderek vahşileşecek. Her yaşanandan sonra, “Bundan ötesi olur mu” diye soracağız, olacağını da göreceğiz! Bütün dileğimiz, toplumun, azçok demokrasi birikimimizin daha fazla zarar görmemesi. *** Erdoğan, G-20 zirvesinden dönüşte, aklının fikrinin Türkiye’de olduğunu kanıtlarcasına, zirve sonuçlarından çok ülke içindeki gelişmelere değindi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İYİ Parti’yi tez zamanda masayı terk edip yerli ve milli olmaya çağırdı. Cumhur İttifakı’nın Akşener’e bakışının mevsimlere göre değiştiğini yeri geldikçe vurguluyoruz. Erdoğan’ın uyarıyla karışık tehdit de sezdiğimiz çağrısı aslında yeni değil. Önce yok saydılar. Nasıl olsa, MHP’nin merkez gücü Akşener’i ya eritir ya kendilerine çeker diye düşündüler. Olmadı... İYİ Parti, AKP iktidarından sonra kurulmuş ve barajı geçmeyi başarmış bir parti olarak siyasi tarihimizdeki yerini aldı. Baktılar ki yok sayarak olmuyor, bari var sayarak adım atalım dediler. Yanlarına çekmeyi denediler. Bunun yöntemine de karar veremediler. “Partiyi kapat, evine dön” işlemedi. Bunun biraz da onurlucasını denediler, “Cumhur’a katıl” dediler. Olmadı. Bunlar da işlemeyince, düşman bellemeyi tercih ettiler. Bunu yaparken de terörle mücadele bağlamında en olmayacak yöntemi seçtiler. Dediler ki: PKK eşittir HDP, HDP eşittir CHP, CHP İYİ Parti ile ortak, demek ki İYİ Parti de terör örgütü uzantısı! Soralım: Terör örgütü, “Ben o kadar güçlü ve etkiliyim ki Türkiye’deki tüm siyasi partilerde ağırlığım var” dese, ne dersiniz? Bu yöntem uzunca bir süre devam etti. Önceki gün Erdoğan’ın konuşmasıyla birlikte değişmiş görünüyor. Akşener, Erdoğan’ın sözleri Türkiye’ye ulaştıktan hemen sonra yanıt verdi: -Biz bunları çok gördük, kumar masasında yokuz! AKP’nin çizgisi bir yana siyaset yöntemi ile kumar masası birbirine yabancı değil. *** Erdoğan’ın bu çıkışını seçim takviminden hemen önce bekliyorduk! Başkent kulisleri şöyle kaynıyordu: AKP’nin İYİ Parti içinde köstebekleri var. Onlar seçim zamanına doğru CHP’nin tepkisini çekecek açıklamalar yapacaklar. İki partinin arası açılacak. Devamında Cumhur İttifakı’ndan İYİ Parti’ye reddedilmesi zor teklifler gelecek. Bunun erkene çekildiği görülüyor. Akşener’in Erdoğan’a fazla tartıştırmadan tıpkı öncekiler gibi net yanıt vermesi, İYİ Parti içindeki olası soru işaretlerini büyük ölçüde giderir. Ancak bunlar Cumhur İttifakı’nın tümüyle pes edeceği anlamına gelmez. Cumhur, ya HDP’yi ya İYİ Parti’yi yanına çekmeye mecbur. MHP her iki olasılığa da sıcak. Bu iki parti “güzellikle” evet demezse ne olacak? Bunun yanıtı HDP açısından belli, Bir yanda kapatma davası bir yanda anayasa masası! Pilav daha çok su kaldıracak. Sürecin özeti girişte vurguladığımız gerçektir: Seçmen devşiremeyince parti devşirmeyi deniyorlar.",https://www.cumhuriyet.com.tr/yazarlar/mustafa-balbay/secmen-olmuyor-parti-devsirelim-2004113
Mustafa Balbay,Teğmen Çelebi AKP’den nereye geçer?,15 Ekim 2022 Cumartesi,"Silivri mahpushanesini ve yargılamalarını konu ettiğimiz, tutukluluğun birinci yılında elle kaleme aldığımız “Silivri Toplama Kampı-Zulümhane” başlıklı kitabın iki sayfasını Teğmen Mehmet Ali Çelebi’ye ayırmıştık. O da bizimle birlikte tutukluydu. Kitabın 109. sayfasından: “Çelebi aynı zamanda çok okuyan bir teğmen. Bir gün duruşma arasında yanıma geldi, ‘Sizce bir gencin mutlaka okuması gereken kitaplara ilişkin bir liste yapar mısınız’ dedi... 50 kitaplık bir liste yaptım. Bir süre sonra yine geldi: -Bir liste daha rica edebilir miyim?” Çelebi, okuduğu kitaplardan, Kurtuluş Savaşı tarihinden alıntılarla konuşması, mahkemeye karşı dik durması ile kısa sürede Ergenekon sürecinin “kahramanı” olmuştu. *** Savunma ve talep konuşmalarında sıra Çelebi’ye geldiğinde, dinleyici sıralarında ayrı bir beklenti oluşurdu. Konuşmasından bir bölümü kitaba da almıştım: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Burası bizim için Silivri zindanı değil, Albay Reşat’ın, Mehmetçiğin ve şimdi de bizlerin milletimizin namusu, onuru ve bağımsızlığı için savunduğu Çiğiltepe’dir. Buradan beni yetiştiren ve bu üniformayı bana lütfeden yüce Türk milletine, tüm silah arkadaşlarıma ve komutanlarıma sesleniyorum. Çiğiltepe kaybedilmeyecek!...” Çelebi, mutluluğu da Silivri’de buldu. Sevgili eşi Kezban’ı Çelebi’den önce tanıyorduk. Ankara Cumhuriyet okurları (CUMOK) grubundandı. CUMOK’larla birlikte bizi ziyarete geldiğinde Mehmet Ali ile tanışıp yaşamlarını birleştirdiler. Düğün, özgürlükte anlamlı bir günde 30 Ağustos 2014’te yapıldı. Mutluluklarına tanıklık bizim için de güzel olmuştu. Kemal Kılıçdaroğlu düğünde olmak için Ankara’daki 30 Ağustos etkinliğine katılmamıştı. Çelebi bu noktadan, “Kurtuluş Savaşı verilmedi ki”, “Çarpışmadık, kurşun sıkmadık”, “Şehirlerin kurtuluşu niçin kutlanıyor” diyenlerle yan yana siyaset yapma noktasına geldi. Çelebi bu noktadan, Kurtuluş Savaşı’nı yok sayamayınca aynı günlerde tarihimizin bir başka büyük zaferini, Malazgirt’i öne çıkararak Mustafa Kemal Atatürk’ü gölgelemeye çalışanlarla saf tutma noktasına geldi. Silivri zindanında demirin bükemediği, betonun ezemediği, tel örgülerin uç geçiremediği, 16 demir kapının ruhunu hapsedemediği Çelebi’nin bütün bu geçmişi silip bambaşka bir dönemece girmesi doğal olarak gündeme oturdu. Kulislerde bir dizi “ak”laşma nedeni konuşuluyor. Böylesi aklaşmaları anlatmak kolay değildir. İnsan “ak”ım derken, kendini tarif etmekte zorlanır... Bir kişi “değiştim” deyip, başka bir siyaset yolu seçebilir. Ancak bunu yaparken kendisini oraya taşıyan sürece hakaret ederse, seçtiği yeni yola gerekçe olarak geldiği yeri gösterirse buna değişim denmez, döneklik denir. Dik duruyorum derken, dik açılarla dönüşün elbet sınırı da yoktur. Çelebi buradan başka yerlere de dönebilir! *** Silivri duruşmalarında cuma günleri “talep” konuşmaları olurdu. Tutuklu sanıklar, “tahliye” talebinde bulunurdu. Çelebi burada da farkını gösterir, hukuksuzluğu ağır bir dille eleştirir, sözünü şöyle noktalardı: “Mahkemenizden hiçbir talebim yoktur!” Kim bilir belki de tüm taleplerini bugünlere sakladı! Zulümhane kitabını A. Kadir’in günümüz Türkçesine çevirdiği Mevlana’nın “Hapisteler ama” şiiriyle bitirmiştik: “Diken içindeler,/ama gül gibiler./ Hapisteler,/ ama şarap gibiler./ Balçık içindeler,/ ama gönül gibiler./ Gece içindeler,/ ama sabah gibiler.” Demek ki bunun tersi de olabiliyormuş: Sefa içindeler,/ ama diken gibiler./ Saraydalar,/ ama tutuklu gibiler./ El üstündeler,/ ama balçık gibiler./ Aydınlık içindeler,/ ama karanlık gibiler...",https://www.cumhuriyet.com.tr/yazarlar/mustafa-balbay/tegmen-celebi-akpden-nereye-gecer-1992428
Mustafa Balbay,Bilginin serbest dolaşımı,13 Ekim 2022 Perşembe,"İktidarın iki yıldır altyapısını hazırladığı “dezenformasyonu önleme” yasası bütün uyarılara karşın genel kurula getirildi. Bu yasanın yürürlüğe girmesiyle birlikte uygulamada çok şey tartışılacak. Tartışma iki uçlu olacak: 1- İktidarın işine gelmeyen yayınlara yönelik baskı. 2- İktidarın işine gelen yayınların çoğaltılması için her türlü mecranın kullanılması. Bu iki uçlu planlama, seçim sürecinde önemli bir sıklet merkezi olacak. Halen radyo ve televizyonlar RTÜK, basılı gazete ve dergiler BİK aracılığıyla baskı altına alınmaya çalışılıyor. Şimdi sosyal medya ve internet de yeni kurulacak olan Bilgi Teknolojileri ve İletişim Kurulu (BTK) yoluyla tam kontrol altına alınmak istenecek. *** Konuyu daha önce de defalarca işledik. Bu kez daha geniş açıdan bakmaya çalışalım. Küreselleşme, neyin küreselleşeceğine ilişkin bir kavram. Örneğin sağlık tüm dünyada olabildiğince eşit şekilde küreselleşse ne güzel olur. Sosyalist düşünce emeğin en yüce değer olduğu gerçeğinden yola çıkıp emeğin küreselleşmesini hedefledi. “Dünyanın bütün işçileri birleşin” sözü aslında bir başka küreselleşme önermesiydi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 20. yüzyılın son çeyreğinde Sovyetler Birliği’nin çökmesi, Doğu Bloku’nun yıkılması ile birlikte yeni bir küreselleşme dalgası öne çıktı: Paranın küreselleşmesi... 30 yıldır tartışılan “küreselleşme” kavramının başına bu gerçeği koymadan konu sağlıklı ele alınamaz. Bugün paranın dolaşım hakkı sınırsız. Her 100 Amerikan Doları’ndan 70’i ABD dışında. Bir başka deyişle Türkiye’de bir yurttaş 100 dolar aldığında ABD’ye 100 dolar kredi vermiş oluyor. İletişim teknolojilerinin gelişimi ile birlikte şu kavram da ortaya çıktı: Bilginin serbest dolaşımı... Tıpkı paranın serbest dolaşımı gibi bilginin de isteyen kişi tarafından erişilebilecek bir değer olması söz konusu. İşte bu durum egemenlerin işine gelmiyor. Çok hızlı yayılan bir bilgi, yerine göre eyleme de dönüşebiliyor. Burada nefret ve şiddet söylemini elbette reddediyoruz. Bunun yanında yalan bilginin yayılmasını da önlemek gerekir. Bunun için zaten mevcut yasalar önemli ölçüde yeterli. Amaç halkın gerçekleri öğrenmesini engellemek, sadece verilmesi gereken bilgi ile yetinmesini sağlamak. Hedef tek tip bilgi. TBMM’deki dezenformasyon yasasının özü bu. Amaç yalan ve yanlış bilgiyi engellemekmiş. Geçiniz... İktidar bunu yaparsa ne olacak? İşte Mersin olayı, İstanbul’daki patlama... İlk verilen “resmi” bilgilerin yanlış olduğu ortaya çıktı. Ne yapacağız? Sermayenin küreselleşmesi, kürede selleşmeye neden oldu. Tek tip bilginin küreselleşmesi de beyinlerde çölleşmeyi amaçlıyor. *** Yazı aramızda ben iflah olmaz bir iyimserim. Ama bu Polyannacı kör bir iyimserlik değil. Durum ne olursa olsun, mutlaka yapılacak bir şey vardır. Yapılacak bir şey varsa, umut vardır. Umut varsa, enerji ve heyecan vardır. Ve insan heyecanları kadar gençtir. Böyle bir iyimserlik. İktidar bu yasayı gündeme getirdiğinde bunun sonuçları tartışılırken ister istemez topluma korku da salındı. Daha şimdiden sosyal medya paylaşımlarının çoğalması azaldı. Madalyonun bir de öteki yüzü var. Bir örnek: İktidar enflasyonu açıkladığında yalan bilgi üretmekten ve yaymaktan suç duyurusunda bulunma hakkını kullanmak gerek! Sözün özü, halk doğru bilgiye ulaşmak isterse, bunu engellemeye çalışmak güneşe kurşun sıkmak olur!",https://www.cumhuriyet.com.tr/yazarlar/mustafa-balbay/bilginin-serbest-dolasimi-1991658
Mustafa Balbay,Toplumsal mutabakat yerine siyasal restleşme!,11 Ekim 2022 Salı,"CHP Genel Başkanı Kemal Kılıçdaroğlu’nun “partisi üzerindeki kuşkuları gidermek” amacıyla ortaya attığı “Başörtüsü serbestliğini yasal güvenceye alalım” çıkışı ilk günden öngördüğümüz sonuçları doğurmaya devam ediyor. Bunları görmek için iyi bir gazeteci olmaya gerek yok. Zaten görünen durum yorumcu istemez. AKP, en zalim olduğu dönemde bile mazlumluk yaratmayı başarmış, bu başarısının devamında “mazlum bir zalim” diye tanımlanabilecek adımlar atmış bir iktidar. Böylesi adımlar karşı tarafta mutlaka daha ileri bir istem üretir. Bunu hem tarih söylüyor hem de içinden geçtiğimiz zaman. *** Kılıçdaroğlu’nun toplumsal mutabakatla çözülmüş bir konuyu yasayla çözelim önerisine Erdoğan’ın karşılığı, “Madem öyle anayasayla çözelim. İçine başka maddeler de koyalım. Alevileri de ekleyelim” oldu. CHP’nin üst yönetiminde anayasal çözüm dalgalı yanıtlar doğururken Kılıçdaroğlu’nun ikinci açıklaması ilginçti: “Ben siyasal hayatımın sonunda, miras olarak ardımda barışık bir Türkiye bırakacağım... Bu riski almak zorundayım. Başarılı olur muyum bilmiyorum... Ama deneyeceğim.” Kemal Bey’in “deneyeceğim” dediği, Türkiye’yi yıllarca değişik kutuplaşma uçlarına götürmüş, kadınlar ve özgürlüklerle ilgili, ucu sisteme tartışmasına kadar varan bir konu. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Bir başka deyişle “deneme” olarak bakılacak cinsten değil. Çok güçlü bir lider bile olsanız, tek başınıza “deneyeceğim” diye ortaya atılacağınız bir durum hiç değil. Mademki böyle bir çıkış yaptı, milletin sağduyusunu arkasına aldığını ifade edebilirdi. En büyük örnek Mustafa Kemal Atatürk, gerek kurtuluş gerek kuruluşta elde edilen tüm başarıları millete mal etmiştir. Kalıcı sonuç böyle alınır. Ancak Kemal Bey konuşmalarında birinci tekil şahıs kullanmaya devam ediyor. Kılıçdaroğlu kadrolarına sordu, “Benimle misiniz” diye, bu desteği alıp tam tarif edilmemiş bir kesime, “Sizinleyim” diyor! Erdoğan’ın karşılığı şu: “Ortada yasal bir düzenlemeyi gerektirecek durum yok. Kılıçdaroğlu farkında olmadan bize pas verdi. Bizim de golü atmamız lazım... Çağrımız şu, anayasa değişikliği teklifimize destek verin.” Ortada toplumsal uzlaşma arayışı yok, siyasal restleşme hesapları var. *** Erdoğan tek golle yetinir mi? Devamını getirdi, 13 yıl önceki “Alevi açılımını” çağrıştıran bir atağa daha girişti. Bakanlık bünyesinde “Kültür ve Cemevleri Başkanlığı” kuracaklarını, Alevi din görevlileri istihdam edeceklerini açıkladı. Tam AKP’ye göre bir iklim oluştu, oluşturuldu! “Bütün bunları anayasaya koyalım” demenin devamında nelerin geleceğini öngörmek zor değil. Böylesi açılımlar yoluyla Aleviler içinde farklı gedikler açma girişimi geçmişte de oldu, tutmadı ama iz bıraktı. Şimdi “ya tutarsa” diye, “maksat gündem değişikliği” diye, “Yeter ki CHP köşeye sıkışsın” diye bir kez daha deneniyor. Hafta sonu Denizli Kitap Fuarı’ndaydık. Cumhuriyet stadında Uluç Gürkan ve Mucize Özünal’la birlikte okurla söyleştik, kitap imzaladık. Başörtüsü siyasetin gündemi ama halkın gündemi değil. Başörtülü genç kızlarımızla göbeği açık kıyafetliler yan yana, hatta kol kolaydı. Prof. Dr. Üstün Dökmen de bize katıldığında, onunla fotoğraf çektirenlerin çoğu başörtülüydü. Türkiye’de çok önemli bir konuda edilen sözün gündemde kalma süresi ortalama üç gündür. Halkın gündemini öne çıkarmak en akılcı yoldur!",https://www.cumhuriyet.com.tr/yazarlar/mustafa-balbay/toplumsal-mutabakat-yerine-siyasal-restlesme-1990871
Mustafa Balbay,Yeterli ama hayır!,25 Ekim 2022 Salı,"24 Haziran 2023’e 243 gün var. Seçim iklimi çoktan başladı. Erdoğan, Cumhur İttifakı’nın adayı olarak sadece partisinin değil, MHP mitinglerinin de başlıca unsuru... Gündemi, öteki tarafın, Millet İttifakı’nın adayı kim olacak sorusu belirliyor. Cumhur sabırsız, bir an önce rakibinin belli olmasını istiyor ki, tam gaz saldırı başlasın. Bütün gedik açma girişimlerine karşın 6’lı masa yoluna devam ediyor. Şu aşamada görünen, seçim tarihinin belli olmasından hemen sonra aday açıklanacak. Kılıçdaroğlu’nun ana seçici olarak damgasını vurduğu süreçte 6’lı masanın tüm taraflarının adayın etrafında yetki ve sorumluluk alacağı bir formül bulunmuş görünüyor. *** Cumhur İttifakı’nın ısrarla rakibini bilme çıkışları arasında son günlerde dikkati çeken yeni bir “hat” belirdi. Bu hattın ana fikri şu: - Evet Erdoğan yönetiminin değişmesi gerekir. Ben de bu görüşteyim. Ancak karşısına çıkacak aday şu ise oyumu Erdoğan’a veririm! Elbette insanlar istedikleri gibi düşünebilir ve ifade edebilir. İktidarı en çok yasakları nedeniyle eleştiriyoruz. Erdoğan’a karşı çıkıp onun karşısına çıkan adayı yetersiz gördüğü için yeniden Erdoğan demek de bir düşüncedir. Ne var ki bu durum bizde 2010 yılı referandumu öncesindeki “yetmez ama evet” kampanyasını anımsattı. 12 Eylül 2010 anayasa değişikliği referandumu özellikle yargı sistemini tümüyle çökerten bir içerik taşıyordu. Anayasa Mahkemesi, Hâkimler ve Savcılar Yüksek Kurulu tümüyle şekil ve içerik değişikliğine uğruyordu. FETÖ elebaşı bu değişikliği o kadar çok önemsemişti ki ölülerin mezarlarından kalkıp oy kullanması gerektiğini, bunun da olacağına inandığını söylemişti. Ne olursa olsun AKP’nin tek başına “evet”i sağlaması mümkün değildi. Bahçeli bu paketi uzlaşmadan uzak, yabancı dayatması bir parti anayasası olarak niteliyordu. HDP’nin öncesindeki parti BDP referandumu boykot etti. Bunun özü iktidara destekti. Boykot bir ölçüde tuttu, örneğin Diyarbakır’da evet yüzde 94, hayır yüzde 6 çıktı. İşte böyle bir ortamda ikinci Cumhuriyetçiler, “yetmez ama evet” kampanyası başlattılar. Onlara göre sadece yargıyı değil, tüm devlet kurumlarını yıkmak gerekiyordu. Yerine ne konursa konsun, mevcuttan daha demokratik olurdu. Sayısal ağırlığından öte sessel ağırlığı fazla olduğu için Avrupa’dan da duyuldular! *** “Yetmez ama evet” ruhunun bugün kabuk değiştirdiğini, “yeterli ama hayır” diye özetleyebileceğimiz bir yapının filizlenmekte olduğunu görüyoruz. Önümüzdeki günlerde bu filizlenmenin daha görünür hale gelebileceği anlaşılıyor. Erdoğan’ı övmeyecekler, hatta eleştirecekler ama karşısına çıkan adayın yükü taşıyamayacağını söyleyecekler... Erdoğan’dan hiç söz etmeyecekler ama Millet İttifakı adayını tam bir “dağ fare doğurdu” diye yorumlayacaklar... Erdoğan’ın düşüncelerine karşı olduklarını söyleyecekler ama en iyi siyaset mühendisliğini yine de olun yaptığını, Sezar’ın hakkını Sezar’a vermek gerektiğini söyleyecekler... Yukarıdaki yaklaşımların tümünün kendi içinde tutarlılığı olabilir. Ancak başta vurguladığımız gibi bir “hat” oluşturulmak istendiğini seziyoruz. Napolyon askerlerine, “Beni sevmeniz gerekmez, benim için ölün yeter” demiş. Anlaşılan AKP de “Beni sevmeniz gerekmez, kazanmamı sağlayın yeter” diyor! Millet İttifakı’nın adayı için “yeterli ama hayır” demek, Cumhur İttifakı’na “yetmez ama evet” demektir! Millet İttifakı’nın bütün bu hatları aşmasının başlıca yolu, her şeyden önce milletin içinde çoğalması ve umudu büyütmesidir.",https://www.cumhuriyet.com.tr/yazarlar/mustafa-balbay/yeterli-ama-hayir-1995863
Mustafa Balbay,100. yıla giderken dil düşmanlığı!,26 Ekim 2022 Çarşamba,"AKP Grup Başkanvekili Mahir Ünal Kahramanmaraş Uluslararası 8. Kitap ve Kültür Fuarı etkinlikleri çerçevesinde gençlerle buluşuyor, “Bir kitap okudum” başlıklı konferansa katılıyor. Konuşmasından anlaşılıyor ki Ünal bir kitap okumamış... Bildiğini okumuş... 100. yılını kutlamaya hazırlandığımız Cumhuriyetin en önemli kazanımının kendince canına okumuş... O kadar desteksiz atmış ki hariçten gazel okumuş... Hızını alamamış, Cumhuriyet devrimlerine meydan okumuş... Ünal’a göre, dil devrimi lügatimizi, alfabemizi, dilimizi, bütün düşünce setlerimizi yok etmiş! Aslında Ünal’a tepki göstermek yerine, çok ciddi bir konuda toplumu bilgilendirme, unutulan gerçekleri yeni kuşaklara aktarma ortamı sağladığı için teşekkür etmek gerek! *** Konunun kilometre taşlarından biri şudur: Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Fatih Sultan Mehmet 1453’te çağın en ileri silahları ve strateji dehasıyla İstanbul’a girerken Almanya’da Gutenberg’in matbaası da baskıya giriyordu. O önemli eşikte Osmanlı, askeri gücünü matbaa ile birleştirebilirdi, olmadı. Toprakta tarım devrimi neyse, beyinde matbaa oydu. 15. yüzyıl biterken Avrupa’da 1700 matbaa, 40 bin çeşit 20 milyon kadar basılı kitap vardı. Osmanlı’da hat sanatçıları elle ancak yüzlerle ifade edilebilecek kitap yazıyordu. Tam üç asır Osmanlı’nın matbaayla ilgisi olmadı. Fakir bir Macar köylüsünün çocuğu olarak Osmanlı’ya esir düşen İbrahim Müteferrika’nın çabaları sonucu Gutenberg’den 272 yıl sonra matbaayla tanıştık! Saraydaki Osmanlıca ile halkın kullandığı Türkçe arasında da Mahir Ünal’ın deyişiyle büyük bir kopukluk vardı! Matbaanın İstanbul’a gelişinden 1830’a kadar, yüz yılda İstanbul’da basılan kitap sayısı sadece 180’di! O dönemdeki çağı yakalama hamleleri Prof. Dr. Niyazi Berkes’in tanımıyla hep yarım kaldı. Ta ki Mustafa Kemal Atatürk’ün daha Kurtuluş Savaşı sürerken büyük bir kuruluş mücadelesi verdiği günlere dek. Birinci Dünya Savaşı sonunda nüfusu 17 milyondan 12 milyona düşmüş Anadolu’da okuryazar oranı sağlıklı bir sayım olmadığı için tam bilinmiyor ama erkeklerde yüzde 5-6, kadınlarda da binde 2-3 civarında olduğu genel kabul gören bir istatistik. Kadınlarda binde 2-3! Cumhuriyetin ilanıyla yazma seferberliği de ilan edildi. Bize özgü sözcüklerimizi telaffuz etmeye de uygun yeni bir alfabeye geçildi. Halkın dili devletin de dili oldu. “Türkiye Cumhuriyeti’nin temeli kültürdür” diyen Atatürk’ün bu stratejisinden hareketle başta Dil ve Tarih-Coğrafya Fakültesi olmak üzere bilim kaleleri inşa edildi. Burada hem tarihimizin tüm dilleri hem de başlıca dünya dilleri eğitim, araştırma konusu yapıldı. *** Bugün dünyada 6 bin kadar dil var. 2 bin kadarı aktif konuşuluyor. Her yıl 20 dil kayboluyor. Türkçemiz bu büyük diller okyanusunda tüm kirlenmelere, erozyonlara karşın yaşamını sürdürüyor. Türkiye Türkçesi, 20’yi aşkın Orta Asya Türkçelerine rehberlik ediyor. Bu güce omuz vermek yerine tekme atmaya çalışan Yunus Emre’ye çarpar, Kaşgarlı Mahmut’a çarpar, Yusuf Has Hacib’e çarpar, Karacaoğlan’a çarpar, Dadaloğlu’na çarpar, Nâzım Hikmet’e çarpar, Âşık Veysel’e çarpar... Bugünkü iktidar sahipleri iletişim dünyasına, Osmanlı içindeki dar kafalıların altı asır önce Gutenberg’in matbaasına baktığı gibi bakıyor. Dünya iletişimin gücüyle sanayi 6.0 üretimine hazırlanıyor... Bizdeki iktidar iletişimden suç üretme yasalarını hazırlıyor. İçinden geçtiğimiz dönemeç, çatallaşan aydınlıkla karanlığın ortasında bir alacakaranlık. Seçim hepimizin...",https://www.cumhuriyet.com.tr/yazarlar/mustafa-balbay/100-yila-giderken-dil%C2%A0dusmanligi-1996246
Mustafa Balbay,19. yüzyıl madenciliği!,18 Ekim 2022 Salı,"Cuma akşamından beri gözümüz kulağımız Karadeniz’in şirin mi şirin şehri Bartın’da. Maden ocağı günlerdir, haftalardır, hatta yıllardır uyarmış; ben patlamak üzereyim, haberiniz olsun demiş. Bu uyarıyı alan işçiler yöneticilere haber vermiş. Bunlar yetmemiş, son bir ayda iki kez yüksek düzeyde denetim geçirmiş. Bütün bunların üzerine meydana gelen patlamaya “kaza” mı diyeceğiz? 41 cana “şehit” dedik tamam da onlar neden şehit düştü, sormayacak mıyız? Sorarsak, aldığımız ya da almadığımız yanıtları paylaşırsak, kamuoyuna yanıltıcı bilgi mi vermiş oluruz? İktidar medyası “yas haberciliği” ve “kadercilik” zemininde olayın özünü kapatıyor. Gerçekleri arayan yayın organları doğru bilgiye ulaşmak için çırpınıyor. 21. yüzyılın ilk çeyreğindeyiz, dörtte biri bitmek üzere, Türkiye’de madencilik hâlâ, değil 20., 19. yüzyıl düzeyinde. *** 13 Mayıs 2014’te meydana gelen, 301 madencimizin ölümüne neden olan Soma faciasından sonra bölgede acıyı çekenlerle konuşurken oğlunu yitiren Durmuş Sidal’ın Kınık’taki evine uğradık. Soma faciasında en çok Kınık şehit vermişti. Durmuş Sidal, oğlunun yasını tutarken kucağında da babasız kalan torununu tutuyordu. O da maden de çalışmıştı. Nöbeti kendisinden sonra oğlu devralmıştı. Durmuş Sidal’ın şu sözleri hâlâ kulağımdadır: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Oğlumun çalıştığı yere gittim. Hayatta kalan arkadaşlarıyla konuştum. İnanın bizim 40 yıl önceki çalışma güvenliğimiz, bu konuda alınan önlemler daha ileriydi... Nasıl olur da daha geriye gidilir?” Madencilik özellikle 18. yüzyılda Sanayi Devrimi’nin başlaması ile birlikte tüm süreci motor gücü oldu. Çağın daha ileri gitmesi için maden işçileri en geri, en ağır koşullarda çalıştırıldı. Güney Afrika Cumhuriyeti gezim sırasında Johannesburg şehrinde, geçen yüzyılın ortasında kapatılmış, sadece turistik amaçlı olarak açık tutulan bir altın madeni ocağına gitmiştik. Yerin metrelerce altında çalışan işçilerin hangi koşullarda üretim yaptığını anlatıyorlardı. İşçiler okuma yazma bilmiyor, tehlikeli olur diye öğretilmiyor da! Sadece işlerini daha iyi yapmaları için gerekli olan 50 kelime bir resim gibi ezberletiliyor. Hangi kelimeyi gördüklerinde ne yapacaklarını ezberliyorlar! 50 kelimelik bellek! Latin Amerika gezim sırasında da bu ülke insanları, Avrupa’nın 19., 20. yüzyılda çok daha mamur olmasında kendilerinin büyük payı olduğunu söylüyorlardı. Buradaki madenlerde ortalama ömür 35, madende sağlıklı çalışma süresi ise 7 yıldı. Böylesine vahşi çalışma koşullarından Avrupa’da, Kuzey Amerika’da muhteşem dünya şehirleri doğmuştu. *** Bartın’a dönersek... Her seferinde “Bu son olsun” diyoruz ama son olmuyor. Ankara’ya Eskişehir yönünden gelenler bilirler, merkeze yaklaşırken sağ tarafta dev bir binanın önünde dev bir “AFAD” yazısı görürler... Afetlerden sonra anında müdahale etmek elbette önemli... Ancak asıl olan afetin olmamasını sağlamak. İşin bu kısmında gerekeni yapmayıp, büyük afet olduktan sonra en kısa sürede olay yerine ulaşıldığını övünerek söylemek ne kadar gerçekçi? Maden işletmeciliğinde dünyanın aldığı yol ortada. Avrupa’daki madenlerde yıllık iş kazaları istatistiklerine bakıldığında ölümlerin artık aşıldığını, sadece yaralılardan söz edildiğini görüyoruz. Bartın’daki cinayetin soruşturmasından ne çıkar? Bu sorunun gerçekçi yanıtı şu: Soma’da olan çıkar... En çok birkaç kişi belki hapse girer... Bir süre sonra çıkar!",https://www.cumhuriyet.com.tr/yazarlar/mustafa-balbay/19-yuzyil-madenciligi-1993369
Mustafa Balbay,Saç teli kadar özgürlük!,05 Ekim 2022 Çarşamba,"Hak, hukuk, adalet için yüzlerce kilometre yürüyen, daha yaşanası bir Türkiye için sadece kendi partisinin değil, diyalog kurulabilecek tüm partilerin gücünü kullanmak için çırpınan CHP Genel Başkanı Kemal Kılıçdaroğlu’nun önceki gün, “Akşam saat 21.00’de önemli bir açıklama yapacağı” haberi gelince, tahmin yürütmeye çalıştık. Kılıçdaroğlu gelenek edindi, gecenin belli bir saatinde açıklama yapacağını duyuruyor, genellikle gündem belirleyici bir konuyu ya da atacağı adımı kamuoyu ile paylaşıyor. Acaba son açıklama ne olacaktı? *** Aklımıza ilk, istek şarkısını söylemediği için sanatçı Onur Şener’i cam şişeyle saldırarak öldüren “devlet memurları” geldi. Belki Kemal Bey kamuoyuna yansımayandan bilgiler almıştı. Çalışma Bakanlığı bürokratlarının karıştığı bu olayın özünün bir yandan gizlenmesine bir yandan saptırılmasına karşı damga vuracak bir tavır ortaya koyacaktı! Çalışma Bakanlığı’nı çatışma bakanlığına çevirmek kimin haddi olabilirdi? Eğer bu değilse iki yıldır ısıtılıp çekilen sosyal medyaya sansür yasası olabilir, diye düşündük. “Gençleri koruyacağız”, “Kirli bilgiyi önleyeceğiz” gibi süslü lafların altında yatanı açıkça dile getirip, buna karşı bir eylem planladı. Yarından itibaren “Bana katılın” diye ilan edecek. Sansür yasası öyle bir şey ki “Yalan bilgiyi yayma suçu” diye bir tanım üretmişler. Diyelim ki bir bakan istifa etti, geri aldı. İlk aşamadaki paylaşımlar için al sana “yalan bilgi” soruşturması! Oysa sosyal medyada olası bir suç işlendiğinde bunun cezasını belirleyen yasalarımız var. Harika Bir Haber Türkiye’nin En Geniş Kapsamlı İşitme Cihazları Best Hearing Aids Eğer bu değilse enflasyon olabilir, diye düşündük. Yılsonu yaklaşıyor, milyonlarca insan resmi enflasyona göre zam alacak. TÜİK diyor yüzde 83, ENAG diyor yüzde 186! Bir de şehirlere göre enflasyon çıktı! Belki Kemal Bey, TÜİK’in çarpıtmalarını belgeleyip yüzlerine vuracak. Yüz varsa tabii! Eğer bu değilse Mersin olabilir. Bir iktidar, en yapmaması gereken şeyi yapıyor, terörle mücadeleyi siyasallaştırıyor. Bir terör örgütünün arayıp bulamayacağı fırsat. Bunu yaparken de eline yüzüne bulaştırıyor. Öldü denen terörist dağda, vuruldu denen teröristin DNA’sı kayıp! Belki Kemal Bey, son noktayı koyacak bir belge açıklayacak. *** Saat 21.00’de dinledik ki Kemal Bey, fiilen çözülmüş olan bir konuyu yasaya bağlayarak çözmek üzerine öneri geliştirmiş. 3 dakika 34 saniyelik konuşmasını iki kez dinledik. Şunları söylüyordu: - Başörtüsü konusunu bir daha gündeme gelmemek üzere bitireceğim. - Ucu nereye varırsa varsın bu yaraları kapatmaya kararlıyım. - Bazen oy kaybetmeyi bile göze almak gerekiyor. - Bu meseleyi toplum olarak aşma, geride bırakma zamanı. - Evrensel hukuk ilkeleriyle uyum içinde bir yasa hazırlıyoruz. Aklımıza ister istemez şu sorular geldi: - Bu yara kapanmadı mı? - Kapanmadıysa yasayla nasıl kapatılacak? - Atatürk bile kılık kıyafet devrimini erkekler üzerinden gündeme getirdi, konunun hassasiyeti nedeniyle kadınlara hiç dokunmadı. Kemal Bey, bu konu ısıtılırsa AKP’nin nasıl kullanacağını bilmiyor mu? İran’da kadınlar, saçın teli kadar özgürlük için ölümü göze alırken... Türkiye’de kadınlar, özgürce yaşamanın bedelini “erkek vahşeti” ile öderken... Kemal Bey’in bizim bilmediğimiz bir bildiği olmalı!",https://www.cumhuriyet.com.tr/yazarlar/mustafa-balbay/sac-teli-kadar-ozgurluk-1988712
Mustafa Balbay,Mersin’de tersine işler!,04 Ekim 2022 Salı,"26 Eylül akşamı Ankara çok hareketliydi. İçişleri Bakanı Süleyman Soylu’nun zaman zaman ortaya atılan “istifa ettiğine” dair haber bu kez daha ciddi şekilde yayıldı. Soylu’nun böyle bir istifayı Erdoğan’a mı yoksa Bahçeli’ye mi vermesi gerektiği gibi gereksiz bir tartışmayı açmayalım. Zaten sonuçta görevi başında. O gece saat 23.00’e doğru Mersin’in Mezitli ilçesinde polisevine saldırı düzenlendi. Güvenlik güçleri anında yanıt vererek daha büyük bir faciayı önledi. Terör örgütü PKK tarafından yapılan eylemde şehit olan polis memuru Sedat Gezer’e Allah’tan rahmet, yakınlarına ve ülkemize başsağlığı diliyoruz. Soylu da görevinin başında bakan olarak anında Mersin’e hareket etti. Ancak sonrasındaki açıklamalar teröre karşı mücadelenin gerçeklerine uygun değildi. *** Daha şehidimizin kanı kurumadan “olağan şüpheli” bulundu. Erdoğan ve Soylu’ya göre CHP bu saldırının mutlaka bir yerindeydi. Anında CHP’yi de suçlayan açıklamalara giriştiler. Erdoğan’a göre CHP bir “milli güvenlik meselesi” idi. CHP 2013’te hapisteki gazeteciler diye rapor yazmış, oradaki kişilerden biri hapisten çıkmış, Mersin eylemine karışmış. Olayın öyle olmadığı ertesi gün anlaşıldı ama ikti-dardakiler kararı vermişti bir kez, asıl suçlu CHP idi. Bunun yanına bir de belediye meclisi eliyle durduramadıkları Mersin Büyükşehir Belediye Başkanı Vahap Seçer’in kadrolarına dokunacak operasyon ekledin mi, tamam. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir haftadır bu konu etrafında polemik yaşanıyor. Terör örgütü saldırıyı üstlenmiş, bunun için gerekçeler icat etmiş. İktidar için bu yeterli değil, ille bir yerine CHP koymalı ki siyasal bir getirisi olsun. Terör örgütlerinin en büyük gücü ve silahı, bildiğimiz klasik ateşli silahlar değildir. Propagandadır. Örneğin PKK Avrupa’daki ağırlığının yüzde 60’ını propaganda gücü ile oluşturuyor. Türkiye bunu geç anladı, anladığı an gereğini yapmak üzere çabalara girişti. Ülke içine dönelim, terör örgütünün her saldırısında siyasetin ortasına da adeta bomba düşüyor. İktidar bunu muhalefete de bulaştırmak için akla gelen gelmeyen her şeyi deniyor. Böylece terör örgütünün ekmeğine yağ sürüyor. Muhalefet de gerçeğin bu olmadığını anlatmaya çalışıyor. Zamanında iktidarın verdiği ödünleri gündeme getiriyor. Terör örgütü çıksa dese: - Türkiye’de siyasete ben yön veriyorum. Her eylemim ülkenin her yerinde ses getiriyor! Bir örgüt için bundan etkili propaganda olur mu? *** 2023 seçimlerine giderken hiç aklımıza getirmek istemesek bile zaman zaman 7 Haziran-1 Kasım 2015 sürecini anımsıyoruz. 7 Haziran 2015’te AKP tek başına iktidar gücünü yitirmişti. Bu nedenle seçim sonuçlarını beğenmedi. 1 Kasım’da yenilenmesini sağladı. Yenilenen seçime giderken kurulan hükümet AKP’lilerin yanı sıra 2 HDP’li bakandan oluştu. Bu zaman diliminde Suruç’tan Ankara Gar katliamına kadar meydana gelen vahşi, karanlık, alçakça olaylarda 500’den fazla yurttaşımız yaşamını yitirdi. Bu korku ikliminde yenilenen seçimlerde AKP yeniden tek başına iktidar oldu. Sonucu beğendi! 2023’te yurttaşın sandığa korkuyla değil, umutla gitmesini sağlamak gerekiyor. İktidarın böyle bir umut üretme gücü kalmadı. Elde var Nebati’nin ekonomi tabletleri! Muhalefet bu gerçeklerin ışığında siyaset üretmeli, Türkiye’ye kucak açmalı...",https://www.cumhuriyet.com.tr/yazarlar/mustafa-balbay/mersinde-tersine-isler-1988224
Mustafa Balbay,Kısılmak istenen senin sesin!,06 Ekim 2022 Perşembe,"TBMM’nin yeni yasama yılına sansür düzenlemesi ile başlaması, iktidarın ruhunu anlatması bakımından hayli anlamlı! Üç yıldır sürüp çekilen sansür yasası son olarak geçen haziran ayında gündeme gelmiş, komisyondan geçmiş, yoğun tepki nedeniyle Genel Kurul’a indirilmemişti. Halen radyo ve televizyonların üzerinde RTÜK var, yazılı basının üzerinde BİK var. Her iki kurum da öncelikle getirdikleri yasaklar ve verdikleri cezalarla kamuoyunda haber oluyor. Şimdi bunların yanına bir de Bilgi Teknolojileri ve İletişim Kurulu (BTK) geliyor. Salı günü TBMM Genel Kurulu’nda görüşülmeye başlanan yasayla BTK adlı yeni bir kurumumuz daha oldu. BTK ne yapar? RTÜK ve BİK’in yaptığını! *** Öncelikle şunu vurgulayalım, çağımızın en ileri iletişim, haberleşme aracı olarak öne çıkan dijital medya ile ilgili elbette bir yasal düzenleme gerekliydi. Geç bile kalındı. Ancak bu yasanın bir düzenleme ve denetleme amacının ötesine geçmemesi gerekirdi. Harika Bir Haber Türkiye’nin En Geniş Kapsamlı İşitme Cihazları Best Hearing Aids İnternet gazetecilerini lütfedip “gazeteci” olarak tanımlarken bu mecrayı cendere altına alıyorlar. Bu gazeteci arkadaşlarımıza da basın kartı verirken kartı taşıyabilecek kişilerin yelpazesini alabildiğine genişletiyorlar. Böylece basın kartını da adeta anlamsızlaştırıyorlar. Gazetecilik yapma sahasını ise alabildiğine daraltıyorlar. Düzenlemeye göre bir haber şu tür şüpheler içerirse 1 yıldan 3 yıla kadar hapis cezası verilebilecek: - Halk arasında korku, endişe ve panik yaratıcı haber yapmak. - Gerçeğe aykırı bilgiyi kamu barışını bozmaya elverişli şekilde alenen yaymak. - İç ve dış güvenliği bozucu haberi ve bilgiyi yaymak. Bu suçları sosyal medya kullanıcıları işlerse, onlar da yayın organı gibi soruşturmaya tabi tutulacak. Yukarıdaki tanımlara girmeyecek haber yok. Türkiye’nin karşı karşıya kaldığı sorunlar o kadar “suç üretmeye” elverişli ki! Bir deprem profesörünün yapacağı açıklama... Üretim girdilerindeki yüksekliği bahane ederek sağlıksız gıda üretenlerle ilgili bir haber... Üniversite öğrencilerinin yurt bulamama nedeniyle geceleri köprü altında buluşma kararı alması... Ege’de Yunanistan’ın Türkiye’nin dibindeki bir adayı daha silahlandırması sonucu o silahların kapsama alanına giren yerleşim yerlerinin adlarının yazılması... Aklımıza ilk gelen olası suç-haberleri sıraladık... Düzenleme yasalaştığında yukarıdaki haberlerin tümü için dava açılabilir… *** İktidar temsilcileri çoğunlukla şu gerekçeye sığınıyor: Halkımızı kirli bilgiden koruyoruz! Bunun hiçbir inandırıcılığı yok. Zira halen “basın yoluyla işlenen suçlar” deyince 150’den fazla yasada bu kavramın geçtiğini görüyoruz. Türk Ceza Yasamız sağ olsun; sıraladığı pek çok suç için, “Basın yoluyla işlenmişse ceza şu kadar artırılır” diye ek vardır. Halen internette, sosyal medyada hakaret ve benzer suçlar işlendiğinde zaten yürürlükteki yasalarla dava açılıyor. Bunun en somut örneği, cumhurbaşkanına hakaret. Bu konuda açılan davaların büyük bölümü sosyal medya paylaşımlarına dayalı. Kirli bilgiyi engelleyeceğiz adı altında doğru bilgiyi kısıtlamayı hedefliyorlar. Kamu güvenliği adı altında kamunun her anlamda güvenliği için yazılacak haberleri engellemek istiyorlar. Burada amaç iletişimin tüm alanlarında iktidar damgasını güçlendirmek. Bu düzenleme yasalaştıktan sonra iktidar trollerinin daha organize kullanılacağı, bunun için de yeni bir hazırlık yapıldığı konuşuluyor. Son sözümüz halka... Sansür medya üzerinden tüm topluma uygulanmak isteniyor. Kısılmak istenen senin sesin!",https://www.cumhuriyet.com.tr/yazarlar/mustafa-balbay/kisilmak-istenen-senin-sesin-1989081
Mustafa Balbay,Maaşa biraz zam Enflasyon muazzam!,20 Ekim 2022 Perşembe,"Gerçi ciddi bir anlamı yok ama 2023 yılı bütçesi TBMM’ye sunuldu. Cumhuriyetin 100. yılı için hazırlanan bütçede daha yolun başında 4.4 trilyon gider, 3.8 trilyon gelir öngörülüyor. Açık şimdiden 600 milyar lirayı geçiyor. Bunun anlamı şu: Onu bunu dinlemeyeceğiz, seçim ekonomisi uygulayacağız. 2022 bütçesinde 300 milyarlık açık öngörülürken 800 milyar liralık ek bütçe yapıldığı dikkate alınırsa, 2023 için de böyle bir gelişme olacağını söylemenin geleceği görmekle ilgisi yok, malumun ilamı! Maliye Bakanlığı Bütçe ve Kontrol Genel Müdürü Erdoğan Öner’in kaleme aldığı “Cumhuriyet Dönemi Türk Bütçeleri” başlıklı çalışmaya göre bugünkü anlamda ilk bütçe kanunu 1924’te çıkmış. O bütçede yılın başında 140.4 milyon lira gelir, 131.6 milyon lira harcama öngörülmüş. Yılın sonunda bütçe 5.2 milyon fazla vermiş. Eskiden denk bütçe vardı, şimdi iktidarın keyfine denk bütçe var! *** 100 yıl sonraya, bugüne gelirsek... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ankara’daki hava şu: İktidar ekonomiyi düzeltme umudunu yitirdi. Bu gerçek Erdoğan-Bahçeli görüşmesinde de masaya kondu. Ekonomiyi düzeltmek için çırpınmak, önlemler aramak yerine, önümüzdeki yıl seçime kadar seçmenin gelirini artırmak, bunu öne çıkarmak, daha da artan giderini gündemin ikinci planına itmek hedefleniyor. Asgari ücretin beş haneli rakamlara ulaşması bu anlamda mümkün. Varsın temel tüketim maddelerinin artışı asgari ücret zammını geçsin! Asıl olan “Maaşını artırdık, gözüne dizine dursun. Daha ne istiyorsun? Biz gidersek bu da olmaz” demek! Bu durumun enflasyonu azdıracağı aşikâr. İktidar, asgari ücretliye şunu demeye hazırlanıyor: 7 başlı 14 kollu enflasyon canavarıyla mücadele etmek olanaksız hale geldi. Onu senin üstüne salıyorum, merak etme mücadele etmen için iki değil üç kürek veriyorum, sende de yürek var, birlikte mücadele edin! Tartışma asgari ücret üzerinden yürüyor ama burada bir başka acı gerçek var: Asgari ücret artık ortalama ücret haline geldi. Gelir dağılımının dengeli olduğu ülkelerde asgari ücretle çalışanların oranı yüzde 10-15 civarındadır. Türkiye’de ise yüzde 60’ı geçti. Mavi yakalı, beyaz yakalı, fiyakalı yok, asgari ücretli var! Bu, toplumun yoksullukta eşitlenmesi anlamına geliyor. *** Maaşa zam, enflasyona gaz, evlere nasıl yansıyacak? Artık çarşı pazardaki durum şu: Her şey dünden pahalı, yarından ucuz! Satıcılar da bunun yarattığı psikoloji üzerinden hayat sahası arıyor: - Tamam bu ürün daha önce aldığından pahalı ama inan ki yarın çok daha pahalı olacak... Al kurtul! Yanıt vermeye çalışıyorsunuz: - Bak kardeşim bunun üretim tarihi hayli eski. Demek ki o günkü fiyat üzerinden alıp rafına koydun. Niye zam yapıyorsun? Eski fiyattan satsana... Karşılık hazır: - Ben bunu sana sattığımda, rafa yenisini kaç liradan koyacağım, biliyor musun? Herkes tuttuğuna... Enflasyon doğası gereği piyasa ahlakını da bozuyor. “İlahi Balbay, piyasanın ahlakı mı olur?” diyeceksiniz ama devlet devletse, kurallar ve kurumlar işliyorsa olur! 2023’te karar belli, durum net: Maaşa biraz zam, enflasyon muazzam!",https://www.cumhuriyet.com.tr/yazarlar/mustafa-balbay/maasa-biraz-zam-enflasyon-muazzam-1994126
Mustafa Balbay,Yasanın kendisi dezenformasyon!,19 Ekim 2022 Çarşamba,"Sansür yasasını hazırlatıp Meclis’e gönderten Erdoğan, yasanın 14 Ekim’de TBMM’den geçmesini sağladıktan sonra önceki gece onayladı. Yazı aramızda yukarıdaki giriş cümlesini birkaç kez okudum. Hayli garip geldi! Son okuyuştan sonra kendime dedim ki: - Ekleyecek, çıkaracak bir şey yok. Tek cümlede geldiğimiz noktanın özeti bu! Türkiye’nin temel bütünlüğünü sağlayan ortak değerleri ifade eden “tek”ler tamam ama iş “tek parti” diye başladı mı, arkası şöyle geliyor: Tek Meclis, tek medya... Tüm medyanın yüzde 90’ına hâkim olan, sosyal medya ağlarını kendi doğasına bırakmadan her türlü yöntemle müdahil olan iktidar, kontrolü dışındaki alanları için de yasa çıkardı. Bunu aynı zamanda bir aczin ifadesi olarak da değerlendirmek gerekir. İktidara yolsuzlukları, yasakları ve yoksulluğu ortadan kaldırmak için geldiler. Üçünü de kurumlaştırdılar! *** Harika Bir Haber Türkiye’nin En Geniş Kapsamlı İşitme Cihazları Best Hearing Aids İktidarın dezenformasyonu önleme yasası olarak anlatmaya çalıştığı, gerçekte sansür yasası olan düzenlemenin bizzat kendisi dezenformasyon. Yasayı anlatırken söyledikleri dezenformasyon. Öyle ki, tepkilerin yükselmesi üzerine yaptıkları açıklamaların başıyla sonu birbiriyle çelişiyor. Sözüm ona, bu yasa toplumu bilgilendirici haber ve yorumların hiçbirini etkilemeyecekmiş. Yalan haberle, toplumu yanıltıcı, endişeye sürükleyici haber ve bilgilerin yayılması ile mücadele amaçlıymış. Haber ve bilginin endişe verici olduğuna kim karar verecek? Kendilerinin oluşturduğu kurum. Türkiye, Kuzey Kore, Çin ve İran’la birlikte sosyal medyaya karşı sürekli “önlem” arayan ülkeler arasında. Komşumuz İran’da bu tür yasakların işe yaramadığı ortada. Madalyonun öteki yüzü de şu; iktidar ilk aşamada yasadan beklediği yararı görmüş durumda. Genel olarak sosyal medya paylaşımlarındaki çoğalmanın azaldığı dikkati çekiyor.  Önceki gün bir konferans ortamında konu gündeme gelince bir genç şunu söyledi: “Annem sosyal medyada artık fazla paylaşım yapmamamı istedi. İleride iş ararken bunların karşıma çıkabileceğini söyledi. Bana gerçekçi geldi, kabul ettim. Annem daha da ileri gitti; önceki paylaşımlarımı silmemin de iyi olacağını söyledi...” Bunu yapıp yapmayacağını sordum; düşünmekteymiş... *** Madalyonun ön yüzü arka yüzü böyle ama bir başka madalyon daha var. İktidar iletişimden sürekli “suç” yaratmak, iletişim olanaklarını tam kontrolünde tutmak için bu “gücü” zayıflatma yolunu izliyor. Çağımız iletişim çağı. Bu tarım devrimi, Sanayi Devrimi kadar önemli bir gerçek. Her iki devrim dünyayı nasıl etkilediyse iletişim devrimi de öyle etkiliyor, daha da etkilemeye devam edecek. Ancak iktidar bu gücü kendisi için kullanma dışında bir hedef oluşturmuyor. Daha çok ekonomi ile birlikte konuşulan, oysa yaşamın tüm alanlarını etkileyen sanayi 4.0, 5.0, 6.0 kavramlarının özü iletişim gücünden geçiyor. Daha anlaşılır paylaşmak gerekirse, Sanayi Devrimi’nde demir ve çelik ne ise bugün internet altyapısı o. Nasıl ki 18. yüzyılda demir ve çelik gücü olmadan sanayinin düşünülmesi zorsa bugün internet gücü olmadan gelişimden bahsetmek zor. İktidar sık sık interneti zayıflatıp iletişimi azaltmayı “yönetmek” sayıyor. Türkiye’de internetin gücü pek çok Afrika ülkesinin gerisinde. Bu ayrı bir yazı konusu... Üç asır önce Sanayi Devrimi’ne kerpiçten duvar ördük... Şimdi de iletişim devriminden suç üretiyoruz!",https://www.cumhuriyet.com.tr/yazarlar/mustafa-balbay/yasanin-kendisi-dezenformasyon-1993772
Mustafa Balbay,Meral Hanım’ın dengeleri,01 Ekim 2022 Cumartesi,"Yarın altı partinin genel başkanları ilk kez CHP Genel Merkezi’nde buluşacak. 12 Şubat’ta CHP’nin ev sahipliğindeki 6’lı masanın Ahlatlıbel’de kurulduğu dikkate alınırsa CHP Genel Merkezi’ndeki ilk randevunun sembolik de olsa önemi var. CHP, İYİ Parti, Saadet Partisi, DEVA Partisi, Gelecek Partisi ve Demokrat Parti’nin ikinci adamlarıyla başlayan diyalog birinci yılını doldurdu. Her salı Meclis’te bir araya gelen parti temsilcileri beş ayda liderlerin buluşacağı bir zemin yarattılar. İktidarın siyaseti alabildiğine kutuplaştırmaya çalıştığı bir ortamda oy ağırlığından öte toplumsal tabanı geniş altı partinin bir yıldır diyaloğunu derinleştirerek sürdürmesi önemli. Önceki günkü Kılıçdaroğlu-Akşener görüşmesinden sonra CHP’de, “Kararlı biçimde önümüze bakıyoruz. Pazar günkü buluşmaya hazırlanıyoruz” havası vardı. *** Bugün Akşener’in içinde bulunduğu durum ve kurduğu dengeler üzerinde derinleşelim. 1- AKP iktidarından sonra kurulup barajı aşmayı başaran tek hareket İYİ Parti. Bu Akşener’in başarısıdır. Dört güçlü adayı geride bıraktı ve güçlü liderlikle partisini bugüne taşıdı. Henüz tam olmadı ama merkez sağı toparlamaya yakın en güçlü lider Meral Hanım. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2- Cumhur İttifakı, Akşener’e nasıl bakıyor? Şaşı bakıyor. Üç temel bakış var: yok saymak, düşman bellemek, göz kırpmak... İçinde bulunduğumuz günler ağırlıklı olarak yok sayma... İstanbul seçimlerinden sonra Bahçeli, Akşener’e, “Evine dön” çağrısı yapmış, Akşener de gün bitimi aracında evine giderken fotoğraf yayımlayıp “Evime dönüyorum” demişti! Sonra düşmanlaştırma başladı. PKK eşittir HDP, HDP eşittir CHP, CHP ortağı İYİ Parti zinciri oluşturmaya çalıştılar, tutmadı. Çöktü. Şimdiki sessizlik belki yakın gelecekte, olası göz kırpmanın hazırlığı... 3- İYİ Parti’ye yönelik kumpaslar çöktü, İYİ Parti de Cumhur’un göz kırpmasına yanıt verirse çöker. Zira İYİ Parti tabanındaki Cumhur karşıtlığı en az CHP tabanı kadar. Akşener bunu çok iyi biliyor. 4- İYİ Parti cumhurbaşkanı adaylığı ile ilgili CHP dışında farklı bir tasarrufa gidebilir mi? Başlıkta denge dediğimiz durum buydu. İYİ Parti’nin kimi kadroları Ekrem İmamoğlu ve Mansur Yavaş’a sempati beslemiş olabilir. Büyükşehir belediye başkanlarının ikna olanakları genel başkanlardan daha fazla olabilir. Bu ve benzer nedenler bir yana gerek İYİ Parti’de gerekse 6’lı masanın etrafındaki herkeste “kazanacak aday” sendromu var. Akşener, tabanındaki bu fay dalını, faydalı hale getirmeye çalışıyor. 5- Akşener’in, “CHP’ye varsa borcumuz, ödedik” sözü birkaç kapıya açılıyor. Bir yorum şu: “Bundan sonra atacağımız adımlarda, CHP’nin geçmişteki katkılarına dayalı bir arka planımız yok, tamamen kendi irademizle karar vereceğiz.” Öteki yorum da şu olabilir: “Önümüzdeki dönemde de CHP ile ortak kararlar alabiliriz. Bunun geçmişteki hesaplarla bir bağı yok.” İki yorumun da alıcısı çıkar. Siyaset zaten böyle bir şey! *** Meral Hanım’ın bugüne kadar başarıyla getirdiği yaman dengelerin ana hatları böyle... Yarınki buluşmaya gelirsek... Seçim hattına girildi. Bahçeli, Erdoğan mitingleri düzenleyerek Saray’a, “Benim irademin dışına çıkamazsın” mesajı veriyor. Erdoğan 28 Ekim’de “seçim vizyon belgesi”ni açıklayacak. Bunu önümüzdeki hafta işleyeceğiz. Cumhur İttifakı’nın sahaya çıktığı bir süreçte... Millet İttifakı evinin içiyle uğraşmaya devam ederse seçmen “O zaman evde kal” der!",https://www.cumhuriyet.com.tr/yazarlar/mustafa-balbay/meral-hanimin-dengeleri-1987273
Mustafa Balbay,Saray’daki hesap sandığa uyar mı?,12 Ekim 2022 Çarşamba,"24 Haziran 2023’e 255 gün var. Arada bir yaptığımız bu anımsatma, erken mi olsun vaktinde mi derken seçim takviminin çoktan başladığını vurgulamak için. 6’lı masanın ne olursa olsun bir yol aldığı gerçek. İlk tur bitti, ikinci tur başladı. Cumhur İttifakı’nda ise değişmeyen ilk slogan şu: Her şey seçimi kazanmak için! Bu konuda Erdoğan’la Bahçeli arasında tam bir mutabakat olduğu aşikâr. Buna HDP konusu da dahil. İki liderin son görüşmelerinden çıkan sonucu köşe yazısı diline çevirmek gerekirse bu konudaki yol haritasını şöyle oluşturmuş görünüyorlar: -HDP’li seçmenin Cumhur İttifakı’nın ekseninde oy vermesi için gereken her şey yapılmalı. Burada “gereken” ne olacak? Kulislerde kimi “bilgiler” dolaşıyor. Öyle anlaşılıyor ki 23 Haziran 2019’da yenilenen İstanbul seçimleri için kullanılan yöntemler dahil her şey gündemde. Ancak iki lider sadece İmralı’yla istenilen sonucun alınamayacağını görmüş olmalı ki yelpazeyi genişletmenin yolları aranıyor! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** İktidar ortaklarının “anlaştığı” bir konu da ekonomi. Bulunan yöntem şu: Ekonomi kısa sürede düzelmeyecek. Seçimden önce ekonomik krizden çıkış için önlemler aramak yerine geniş kesimlerin bir nebze rahatlamasını sağlamanın yollarını bulmak. Kredi musluklarını açmak, olabildiğince geniş kesimleri kapsayan projeleri başlatmak, pek çok kesimi ilgilendiren bazı ödemeleri affetmek, asgari ücrete yüzde 50 civarında zam yapmak, maaşlarda ciddi artış sağlamak... Bunların yanında ekonominin gündemin alt sıralarında kalmasını sağlayacak yeni adım arayışları dikkati çekiyor. Erdoğan’ın 28 Ekim’de açıklayacağı stratejinin başlığı şu: Türkiye yüzyılı! Bize hiç de yabancı gelmedi! 21. yüzyıla girerken 1997’de ABD’de başı Dick Cheney, Francis Fukuyama, Paul Wolfowitz gibi dönem adamlarının çektiği bir grup kamuoyuna şu başlıkla bir açık mektup yayımlamıştı: Yeni Amerikan Yüzyılı! Yazar Joseph Nye bu başlıkla bir kitap yayımlamıştı. Bu yüzyıl, Irak’ın, Afganistan’ın işgali ile başlamış ama arkası ABD’nin öngördüğü gibi gelmemişti. AKP’nin kurduğu seçim koordinasyon merkezi bunu Türkiye’ye uyarlamış olmalı. İçeriğini ekim sonunda göreceğiz. *** Bütün bunlar halkın yaşadığı gündemi değiştirmeye yeter mi? Dün Denizli Kitap Fuarı’ndan bir gözlemimizi aktarmıştık. Bugün de bir başka diyaloğumuzu paylaşalım... Tıp fakültesi öğrencisi üç genç geldi. Kitap alacak paraları olmamasına karşın fuara gelmek, o havayı koklamak istemişler. Durumu şöyle özetlediler: “Ders kitabı almamız imkânsız. Zor değil imkânsız. Bu yıla kadar fotokopi ile sorunu çözmeye çalışıyorduk. Bu yıl fotokopi çektirecek gücümüz de yok...” Denizli sanayisiyle de öne çıkmış bir kent. Kayıt dışı işletmeler, her şeyi kayıt altında, kuralıyla yapanları zorlamaya başlamış. Hiç ceza almadan kayıt dışı Suriyeli çalıştırma yöntemi ayrı bir maharet ister hale gelmiş! Milletin içinde yaşadığı sorunlar öksürük gibidir. Gizleyemezsiniz. Bir süre saklasanız bile olmadık anda gürültüyle ortaya çıkar. İşsizlik her haneyi vurmuş, siz tek haneye indi diyorsunuz! Sütün kilosu 50 liraya gidiyor, siz maaşa çok zam yapacağım diyorsunuz! Motorine, benzine günaşırı zam yapıp, üretimin üstüne benzin döküyorsunuz! Bu gerçekleri değil 2071, 3071 de örtemez! Saray’daki hesabın sandığa uyması zor!",https://www.cumhuriyet.com.tr/yazarlar/mustafa-balbay/saraydaki-hesap-sandiga-uyar-mi-1991251
Mustafa Balbay,Adaletin önceliği vicdandır!,08 Ekim 2022 Cumartesi,"Ankara’nın en kara gündemi arasında önceki akşam Devlet Tiyatroları’nın ilk kez sahneye koyduğu Sefiller oyununu izledik. Bilet bulmakta zorlandığımıza sevindik. Günler öncesinden bitmiş. Güneş doğa için neyse, sanat toplum için o. En son Moliere’in Cimri’sinde başrolde izlediğimiz Devlet Tiyatroları Genel Müdürü Mustafa Kurt’a bu sevincimizi ilettik. Victor Hugo’nun iki asır önce yazdığı Sefiller’de yaşama dair bütün duygular var. Böyle bir romanı tüm özünü yansıtacak biçimde sahneye koymak hayli zor. Rejisör İpek Atagün Gezener’den metin danışmanı Erdal Ozan Metin’e, romanın kahramanı Jean Valjean’ı oynayan Durukan Ordu’dan koreograf Aslı Güneş Sümer’e kadar böyle bir eserin sahnelenmesinde payı olan herkesin emeğine sağlık. *** Sokrates’in dediği gibi insan gittiği yere kendini de götürüyor. Oyunu izlerken ister istemez bugün de aklımızdaydı. Ekmek çaldığı için tutuklanan ve kürek mahkûmu olan Valjean 19 yıl hapsi yatıyor. 5 yılı ekmek hırsızlığından, 14 yılı sürekli kaçmaya teşebbüsten. Hapisten sonra zenginlikten sefilliğe çok şey yaşayan Valjean’ın yeri geldikçe kullandığı replik şuydu: - Adaletin önceliği vicdandır! Harika Bir Haber Türkiye’nin En Geniş Kapsamlı İşitme Cihazları Best Hearing Aids İzlerken bu sözü not aldık. Sonra bir an düşündük; 200 yıl öncesini mi izliyoruz bugünü mü? Oyun bittikten sonra da “Adaletin önceliği vicdandır” sözü beynimizde dolaştı durdu. Gerek ülkemizde gerekse dünyada adaletin, vicdanı zindana koyduğunu gösteren onlarca örnek geldi geçti kafamızdan. En sıcak örnek dört yıl önce meydana gelen Çorlu tren faciasına ilişkin davadan. 25 kişinin yaşamını yitirdiği kazada en büyük suçlu adaletin yerini bulması için çırpınan kayıp yakınlarıydı. Oğlu Arda Sel’i kaybeden Mısra Öz başta olmak üzere onların inatçı mücadelesi sonucu yıllar sonra TCDD Demiryolu Bakım Müdürü Mümin Karasu hakkında tutuklama kararı verildi. Vicdan bu adaletin neresinde? Gelinen noktada iktidarın siyasal hasım olarak gördüğü kişi ve kurumlara ilişkin açtığı davaların neredeyse tümü kirlendi. Yıllar süren tutukluluklar artık bir “önlem” değil, doğrudan “infaz” halini aldı. En büyük adalet-vicdan dengesizliği ekonomide. Bir ülkenin bütçesinde her şeye yetecek para vardır. Mesele bunların önceliğidir. Bir tarafta bir kişiye beş maaş, bir tarafta beş kişi bir maaşla geçinmeye mahkûm! Bir tarafta zarar etmesi imkânsız şekilde hazırlanmış doğrudan kâr amaçlı milyarlık ihaleler, bir tarafta süt üretimi için aldığı ineğini besleyecek yemi ne zaman hangi fiyata alacağını bilemediği için hayvanını kesime gönderenler! Adalet-vicdan dengesi bu bütçenin neresinde? Halkın haber alma hakkına yönelik kısıtlamalar beyinlerin sefilleşmesine yönelik. Meclis’te “Yalan habere karşı düzenleme yapıyoruz” diye yasa çıkarttığınız saatlerde Halk TV, Tele1 ve KRT’ye “İktidar milletvekilini küçük düşürdün” diye ceza verirseniz, sormazlar mı? Adalet-vicdan dengesi verilen kararla çıkartılan yasanın neresinde? *** Sefiller bizi tiyatro sahnesinden aldı, ülkenin dört bir yanına savurdu. Ne kadar evrensel bir kavram: Adaletin önceliği vicdandır! Ya hayata geçen? Aklımıza olmadık tanımlar geliyor: Adaletin önceliği intikamdır! Adaletin önceliği kendini korumak ve güçlü tutmaktır! İşte böyle Victor Hugo usta... Senden sonra da dünyanın dengesinde değişen fazla bir şey yok. Bir yanda ekmeğe muhtaç sefiller... Bir yanda doymak bilmeyen filler! Ortada da denge arayan gafiller!",https://www.cumhuriyet.com.tr/yazarlar/mustafa-balbay/adaletin-onceligi-vicdandir-1989860
Mustafa Balbay,Fikirsel çölleşmeye karşı Kışlalı,22 Ekim 2022 Cumartesi,"Hafta başında Türkiye’nin temel sorunlarına farklı bakan dört gazeteci, akademisyen, hukukçu Habertürk’te tartışırken denk geldi konuyu ülkemizdeki fikirsel çölleşmeye getirdik. Kabul gören bir gerçek oldu. Çağımızın sorunlarına çözüm üreten, fikir yürüten, savunduğu düşünceleri başka bir amaç gütmeden ifade edip geliştiren kişi sayısı ne yazık ki çok az. Daha çok kalıplaşmış kavramlar ya da taraflar üzerinden tartışma yürüyor. Şüphesiz bunda en önemli etken iktidarın adım adım yerleştirdiği çoraklaştırıcı iklim. Çölleşme sadece toprakta olmaz beyinde de olur. *** Prof. Dr. Ahmet Taner Kışlalı’nın alçakça bir saldırı sonucu katledilmesinin 23. yılında, bu büyük devrimci Kemalisti farklı yanlarıyla yeni kuşaklara taşımak gerek. Kışlalı, her düşünceyi centilmence karşılayan ama kendi düşüncelerini militanca savunan bir aydındı. Ona göre aydın olmanın ölçütü çok bilgi ve fikir sahibi olmak değildi, tavır koyabilmekti. Tartışma ortamlarında karşısındakini eşit koşullarda dinlemekten öte derste öğrencilerinin kendisine karşı çıkmasını da sabırla dinler, devamında karşılığını verirdi. Bunda kendisinden, düşüncelerinden emin olmanın getirdiği özgüvenin de büyük payı vardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aile ortamının getirdiği Mustafa Kemal Atatürk’e yönelik büyük saygı ve sevgi Kabataş Erkek Lisesi’nde sürekli güçlenen bir bilince dönüştü. Daha o yıllarda ileride yapacağı pek çok işin başına ne koyması gerektiğini saptamıştı: Nefesi tükenmeyen bir Atatürk anlatıcısı olmak! Bunu son nefesine dek bırakmadı. 1990’lı yıllarda art arda katledilen Prof. Muammer Aksoy, Çetin Emeç, Turan Dursun, Bahriye Üçok ve Uğur Mumcu’nun ardından kulaktan kulağa dolaşan fısıltı şuydu: Sıra kimde? Kışlalı hedefe tam oturuyordu! Kendisi de bunun bilincindeydi. Pazartesi ve perşembe günleri öğle saatlerinde Ankara Üniversitesi İletişim Fakültesi’ndeki derslerinden sonra gazeteye gelirdi. Çay içimi sohbetlerin bir konusu da kendisine gelen tehdit mektupları olurdu. Böyle şeyler onu yolundan milim saptırmıyordu. Kışlalı’nın 12 Eylül öncesindeki Kültür bakanlığı döneminden iki kalıcı adımı anımsatalım. Safranbolu bugün tarihini olabildiğince koruyan zenginliğine büyük ölçüde Kışlalı’ya borçludur. Bugün Safranbolu’da bir salonda adı yaşıyor ama o adı sanki salondan dışarı çıkarmak gerek! Âşık Veysel’in Sivas Sivrialan köyündeki evinin satın alınıp müze haline getirilmesinde ilk adım da Kışlalı’nın. Devlet ilk defa bir halk ozanının evini satın alıp müzeye çeviriyordu. Kültür bakanlığı döneminde bu alanın güçlü insanlarının hemen tümünü bakanlığının çalışmalarına kattı. *** Kışlalı, Bülent Ecevit’in CHP Genel başkanlığı döneminde “demokratik sol” kavramının şekillenmesini sağlayan bir akademisyen olarak parlarken 1977 seçimlerinde İzmir milletvekili olarak TBMM’ye girdi. 12 Eylül’den önce sadece CHP değil tüm partiler milletvekili adaylarını önseçimle belirliyordu. Genel başkanların belli illerden bir ya da iki kontenjan hakkı oluyordu. Ecevit, dönemin İzmir İl Başkanı Dr. Sedat Akman’ı arar, “Sizden bir kontenjan rica ediyorum” der. Akman sorar: - Tabii genel başkanım ama kimdir bilmek isteriz... Ecevit, “Kışlalı” der, “İktidar olursak onu bakan yapmak istiyorum.” Akman, 6. sıranın olabileceğini söyler! Kışlalı, milletvekili, bakan, akademisyen, gazeteci, Cumhuriyet yazarı, Atatürkçü Düşünce Derneği Genel Başkan Yardımcısı kimlikleriyle Cumhuriyet tarihinin sönmeyen bir güneşi olarak parlamaya devam ediyor. Bugün de çölleşmeye ve karanlığa karşı güçlü bir aydınlık.",https://www.cumhuriyet.com.tr/yazarlar/mustafa-balbay/fikirsel-collesmeye-karsi-kislali-1994887
Mustafa Balbay,Bir gece ansızın kendimize gelebilsek!,15 Eylül 2022 Perşembe,"Erdoğan, aylarca Suriye’ye yönelik söylediği “Bir gece ansızın gelebiliriz” şarkısını son günlerde Yunanistan için yineliyor. Anlaşılan Yunanistan’a nota veremeyince şarkı veriyoruz. Üstelik tam 18 yıl sonra. 2004 yılında Yunanistan’ın Ege Denizi’ndeki kimi adaları Lozan Antlaşması’na aykırı olarak işgal etmeye başlaması üzerine Onur Öymen ilk soru önergesini verenler arasındaydı. O günden sonra yıllar boyu verilen 100’ü aşkın soru önergesi yanıtsız kaldı. Milletvekilliği döneminde biz de 6 Haziran 2017’de o gün itibarıyla 18 adanın (bugün 20 oldu) neden Yunanistan’ın işgali altında olduğunu milli savunma bakanına (MSB) sormuştuk. Bakan Nurettin Canikli, kaderin cilvesine bakın ki 9 Eylül 2017’de yanıt vermişti. Canikli’nin TBMM Başkanlığı’na gönderdiği 88839574-20177/7120 sayılı yazı aynen şöyleydi: “İzmir milletvekili Mustafa Ali Balbay tarafından TBMM Başkanlığı’na verilen ve milli savunma bakanı tarafından cevap verilmesi talep edilen, 7/14545 sayılı ilgi yazılı soru önergesinde yer alan konular Dışişleri Bakanlığı’nın görev ve faaliyet alanına girdiğinden EK-A’da sunulmaktadır.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Oysa biz Dışişleri’nden yanıt alamayınca, bir de MSB’ye soralım demiştik! *** Tarihsel açıdan bakınca Yunanistan, 24 Nisan 1830’da Mora Yarımadası ve çevresinde 47 bin 517 km2’lik bir yüzölçümünde kurulduktan sonra 1919 yılına dek Osmanlı ile yapılan barış antlaşmaları ile yedi kez büyüdü. Sekizinci büyüme, 10 Ağustos 1920’de Sevr ile olacaktı. Bu büyümede İzmir ve çevresini aldıktan sonra İstanbul’dan da pay isteyecekti. Kurtuluş Savaşı zaferle sonuçlanmasaydı, devamında Lozan imzalanmasaydı, olacak olan buydu. Aslında Sevr’le Lozan’ı yan yana koymak, 100 yıl önceki ihanet ve yurtseverlik taraflarını netleştirmeye yeter. Bugüne gelirsek... Yunanistan, 2004 yılından itibaren ilginç bir strateji izledi. Ege’de 3 bin kadar ada var, bunun üç yüz kadarı yerleşime elverişli. Yunanistan, Lozan’a göre Türkiye’nin olan, ülkemiz karasuları içindeki ve çevresindeki adaları işgale başladı. Önce asker çıkardı. Sonra nüfus yerleştirdi. Ardından üsler kurdu. Derken okullar açtı... Hakkını teslim etmek gerekirse Milli Savunma Bakanlığı eski Genel Sekreteri Emekli Albay Ümit Yalım yıllardır konunun peşini bırakmıyor. Yalım’ın arşivinde de yer alan bilgilere göre iki ada ile başlayan işgal 20 adaya çıkarken 2009 ve 2013’te Genelkurmay bu adaların Türkiye’ye ait olduğunun ilanı için harekât emri istedi. Siyasi iktidar buna duyarsız kaldı. *** Son günlerde Erdoğan birden Ege adalarının işgal edildiğini anımsadı. Aslında geç de olsa gerçekten anımsamış ve gereğini yapma kararlılığı içine girmiş olmasını diliyoruz. Zira Erdoğan’ın giderek nakarat haline gelen, “Bir gece ansızın gelebiliriz” sözüne Yunanistan Başbakanı Miçotakis, Fransa Cumhurbaşkanı ile yan yana iken karşılık verdi: “Gün ışığında bekleriz...” Biz de diyoruz ki; keşke bir gece ansızın kendimize gelebilsek! Keşke 2005’ten itibaren Doğu Akdeniz’de niçin adım adım yalnızlaştık, sorabilsek. Keşke, Akdeniz komşumuz Mısır’ın Türkiye’ye karşı Yunanistan ve Güney Kıbrıs Rum Yönetimi ile antlaşma yapma noktasına nasıl geldiğini analiz edebilsek. Keşke, Batı’nın öteden beri Türk-Yunan dengesine gösterdiği özeni neden bozduğunu masaya yatırabilsek. Bir gece ansızın kendimize gelebilsek... Silkelenip, ne haldeyiz diye sorabilsek!",https://www.cumhuriyet.com.tr/yazarlar/mustafa-balbay/bir-gece-ansizin-kendimize-gelebilsek-1981097
Mustafa Balbay,Kılıçdaroğlu ile sohbet Adaylık Gül Peker Parti içi,06 Eylül 2022 Salı,"CHP Genel Başkanı Kemal Kılıçdaroğlu ile hafta sonu genel merkezde bir saat kadar görüştük. En çok konuşmak istediği konu, iktidara geldiklerinde yapacaklarına ilişkin projelerdi. Önceki seçimlerde dile getirilen projeler daha da geliştirilmiş, daha akılda kalıcı ve anlaşılabilir olması için çaba harcanmış. Türkiye’nin “merkez ülke” olması, işsizliğin çözümü, her aileye gelir garantisi, köylerin bir üretim yeri ve çekim merkezi haline getirilmesi, herkesin konut sahibi olması, gençlerin ülkeyi terk etmeyi kafalarından çıkarması için önlerine konacak seçenekler... Her biri kalınca bir dosyayı dolduruyor... *** Kılıçdaroğlu’nun gündeme dair sorulara verdiği yanıtlar ise satırbaşlarıyla şöyle: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Kılıçdaroğlu parti içi konularda rahat görünüyor. Örneğin önseçim gibi bir hazırlık olup olmadığı sorumuzu yanıtlarken şu aşamada izlenmekte olan yolun devam edeceği yönünde cümle kullandı. CHP’nin daha önce milletvekili çıkaramadığı illerden de Meclis’e temsilci getireceğini vurguluyor. Bunun bir örneği Diyarbakır. Burada milletvekili olasılığı yükselince parti içi de hareketlenmiş. Yeni bir il örgütü yapısı için Oğuz Kaan Salıcı görevlendirilmiş. Son sözümüz: Kılıçdaroğlu’nun önceliği aday olmaktan çok, aday belirleme gücünü kıskançlıkla elinde tutmak! Bu cümleyi yarın açalım...",https://www.cumhuriyet.com.tr/yazarlar/mustafa-balbay/kilicdaroglu%C2%A0ile-sohbet-adaylik-gul-peker-parti-ici-1977631
Mustafa Balbay,Erdoğan Balkanlar’dan ders almış mıdır?,10 Eylül 2022 Cumartesi,"Erdoğan’ın Bosna-Hersek, Sırbistan ve Hırvatistan gezisi olumlu bir havada geçti. Balkanlar’a Türkiye’den kim giderse gitsin, oradaki Türkler tarafından büyük bir kabulle karşılanır. Geçmişteki pek çok gezide bunu biz de yaşadık. 1990’lı yılların başında birbiriyle büyük kavgalar eden üç ülkeye Türkiye’den en üst düzeyde ziyaret olması sonuç olarak iyidir. Türkiye, özellikle 1992-96 arasındaki Bosna-Hersek iç savaşında diplomasiyi, uluslararası hukuku önceleyerek, büyük acılardan sonra barışın gelmesinde önemli rol oynadı. O yıllarda bütün bölgeyi kapsayan Balkan Ülkeleri Devlet Başkanları Zirvesi hayal edilmiş ve ilki gerçekleştirilmişti. Karadeniz’den Orta Asya’ya çevremizdeki coğrafyalarda bu tür buluşmalar başlamış, heyecan yaratmıştı. AKP iktidarı bunları ya küçümsedi ya parti politikaları çerçevesinde başka paralellerini kurdu. *** Erdoğan, Saraybosna’da Kovaçi Şehitliği’ndeki Bosna-Hersek’in “bilge kral” unvanlı kurucu lideri Aliya İzzetbegoviç’in mezarını ziyaret etti. İzzetbegoviç, altı yıl hapis yattıktan sonra özgürlüğüne kavuştuğunda sevenleri, onun intikam almasını istediler. Bunu kabul etmeyince, her şeye karşın iç barışı inşa etmek için çaba harcayınca taraftarları içinde kırılanlar oldu. İzzetbegoviç’in onlara yanıtı meşhurdur: Harika Bir Haber Türkiye’nin En Geniş Kapsamlı İşitme Cihazları Best Hearing Aids “Biz de zalimlerden olursak, zulme karşı savaşmamızın anlamı kalmaz!” Balkanlar’da soğuk savaşın bitiminin ardından başlayan sıcak iç savaş öylesine büyük acılar getirdi ki... Örneğin 3 milyon insanın yaşadığı Saraybosna’da dört yıl süren iç savaşta 1 milyon insan kenti terk etti, 250 bin kişi yaşamını yitirdi, 50 bin kadın tecavüze uğradı. 1997 yılında Saraybosna’ya gittiğimde şehrin en yeni yapıları mezarlıklardı. Parlayan mezar taşları, taptaze çiçekler, doğum-ölüm tarihlerine bakıldığına yaş ortalaması 20... Hırvatlarla Boşnaklar, Saraybosna’da Sırplara karşı savaşıyordu, aynı ülkenin Mostar şehrinde ise Sırplarla Boşnaklar Hırvatlara karşıydı. O yıllarda Prof. Dr. Ahmet Taner Kışlalı şu sözü sıklıkla vurgulardı: “Bir ülkede ayrılıkları öne çıkartırsanız Tito’nun Yugoslavya’sı, ortak paydaları öne çıkartırsanız Atatürk’ün Türkiye’si olursunuz...” AKP’nin Suriye, Mısır, Libya’da uyguladığı “ülke içinde taraf tutma” politikası o yıllarda Balkanlar’da gündeme gelseydi, olacakları akla getirmek istemiyoruz! Erdoğan, Saraybosna, Belgrad ve Zagreb’de umarız tarihin nasıl korunduğunu da görmüştür. “Bu dünyadan Osmanlı geçti” sözünü en sık kullanacağınız yerlerin başında Balkanlar gelir. Bursa’da Ulucami’nin 300 metre uzaktan fotoğrafını çekmeniz zordur. Beton kuşatması altındadır. Belgrad’daki Bayraklı Camisi’ni fotoğrafının daha kolay çekebilirsiniz. *** Erdoğan, Balkan gezisinden sonra önümüzdeki hafta da Özbekistan’a gidecek. Son anda bir değişiklik olmazsa, burada Şanghay İşbirliği Örgütü’nün (ŞİÖ) toplantısına katılacak. “Putin’in özel misafiri” statüsündeki Erdoğan, Rus lidere son teşekkürünü Sırbistan’da etti. Sırbistan Cumhurbaşkanı Vucic’le düzenlediği ortak basın toplantısında şöyle dedi: “Rusya’yı hafife alanlara söylüyorum, yanlış yapıyorsunuz. Rusya hafife alınacak bir ülke değil!” ŞİÖ nüfus ve coğrafi büyüklük dikkate alındığında dünyanın en büyük bölgesel örgütü. Yeri geldikçe vurguluyoruz; Türkiye, dünya ile komşu! Bu nedenle atacağı her adımdan farklı etkilenecek başka bir ülke var. Erdoğan, Batı’nın kendisine takındığı tutuma karşı Doğu’da farklı yönler, destekler arıyor havasında. Tarihten bugüne baktığımızda halen yurttaşlarımızın gitmek istediği ülkeleri listelediğimizde, ithalat-ihracat dengesinde görürüz ki Türkiye’nin yönü hep Batı’yadır. Ancak, bu öteki coğrafyaları ihmal etmek anlamına gelmemelidir. Öteki coğrafyalarla iyi diyalog Batı’da bizi daha güçlü yapar.",https://www.cumhuriyet.com.tr/yazarlar/mustafa-balbay/erdogan-balkanlardan-ders-almis-midir-1979315
Mustafa Balbay,"Başbakanlık değil, Cumhurbaşkanlığı kalktı!",07 Eylül 2022 Çarşamba,"16 Nisan 2017 anayasa değişikliği referandumundan sonra başbakanlık sisteminin kaldırıldığı, yerine cumhurbaşkanlığı hükümet sisteminin getirildiği genel kabul gören bir yaklaşım. Ancak 2018’den bu yana uygulamaya geçen sisteme baktığımızda, aslında kalkan başbakanlık değil, cumhurbaşkanlığı! Tüm Türkiye’yi kucaklayan bir makam olarak toplumca da benimsenen Çankaya Köşkü’nün ruhu artık yok. Bunun yerine parti genel başkanlığının güçlendiricisi olan, günlük icraatın, siyasetin bir parçası haline gelen “en üst makam” var. Yakın geçmişten bugüne cumhurbaşkanlığı, bu makama gelenlere göre şekillendi. Kenan Evren 12 Eylül Anayasası’nın halkoyuna sunulmasıyla birlikte cumhurbaşkanı oldu. Yetkilerini de büyük ölçüde kendisi belirledi. Bir bakıma Evren’in arzularına göre yetki ve sorumluluklar oluştu. Daha sonra siyasetin içinden gelen Turgut Özal ve Süleyman Demirel’e, başbakanlığın icra gücünden sonra cumhurbaşkanlığı dar geldi. 10. Cumhurbaşkanı Ahmet Necdet Sezer bambaşkaydı. Sezer’in Çankaya Köşkü’ndeki işlevinin en çok yüzde 20’si kamuoyu tarafından biliniyor! *** Sezer’den sonra bu makama oturan Abdullah Gül, Erdoğan başbakanlığındaki hükümetin hiçbir icraatını geri çevirmedi. 836 kanunun birkaçı dışında tümünü onayladı. Onlar da Meclis’ten aynen geçip tekrar Gül’ün önüne geldi, onay aldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gül’den sonrası Erdoğan... Gelinen noktada Erdoğan tüm yetkileri elinde topladı topladı, geriye muhatap olacağı bir kurum kalmadı. Her şey kendisi! Nasıl tek ayaklı masa düzgün durmazsa Erdoğan’ın şahsımlaştırdığı sistem de her yerinden dökülüyor. Her şeyden önce ortada kurallarıyla ve kurumlarıyla işleyen bir yapı kalmadı. Meclis devre dışı kaldı. TBMM’de komisyonlarda da görüşülüp genel kurulda son şekli verilen yasaların yerini cumhurbaşkanlığı kararnameleri aldı. Zaman zaman gazeteciler de dil alışkanlığıyla Bakanlar Kurulu diyor ama ortada böyle bir kurul da kalmadı. Ortada sadece cumhurbaşkanına bakanlar var. “Kurul” ortadan kalkınca bakanlar arasındaki bağ da koptu. İşlevleri iç içe giren bakanlar bile Saray üzerinden haberleşiyor. Bunun devamında bakanın sorumluluğu altındaki kurumları ile bağını sağlayacak  “müsteşarlık” da kalktığı için çarkları birleştiren zincirler de yok. *** İşte böyle bir tabloda 13. cumhurbaşkanı seçilecek. Cumhur İttifakı’nda kararları iki kişi veriyor, Millet İttifakı’nda altı kişi. Siyaset böyle bir “dengeye” oturdu. Eğer gerçekten de işleyen, kuralları ve kurumları oturmuş bir demokrasi isteniyorsa bu, cumhurbaşkanı adayını belirleme şeklinden başlayabilir. Akıllarda şöyle bir soru işareti bile var: Ya Erdoğan’ın yerine seçilecek kişi de elindeki yetkileri sever, devretmek istemezse? Ya hemen onun etrafında oluşacak, “güce tapan” ve “güç kullanmayı seven” halkalar, değişime izin vermezse? Bütün bu soru işaretlerini ortadan kaldırmanın başlıca yolu, demokrasiye olan bağlılığı tam olan bir cumhurbaşkanı adayını bu makama yakışır bir yöntemle seçmektir. Kapalı kapılar ardında, karşılıklı hesaplarla belirlenecek bir adayla yeni bir heyecan nasıl yaratılabilir? Her şeyden önce değişim heyecanının toplumu da sarması gerekli. Halk kendiliğinden heyecana gelmez. Siyaset sanatının başlıca işi budur. Böyle bir süreç başlatılamazsa dünyaca tanınmış Türkolog Jean Paul Roux’nun şu tanımı bir kez daha yaşama geçer: Türk devletlerini yönetenler iki şeyi yapamadığı için çok zor durumlara düşmüştür; gücü paylaşmak ve gücü devretmek!",https://www.cumhuriyet.com.tr/yazarlar/mustafa-balbay/basbakanlik-degil-cumhurbaskanligi-kalkti-1977965
Mustafa Balbay,İtalya izlenimleri - 3,22 Eylül 2022 Perşembe,"Sezar’ın emekli generalleri için kurduğu, Rönesans’ın doğum yeri Floransa’dan Roma’ya karayolu ile giderken müthiş bir manzara keyfi yaşadık. Tek engel, zaman zaman dakikalarca süren tünellerdi. Toskana bölgesinin tablo dağlarıyla bereketli ovaları birbiriyle yarışıyordu. Roma’ya yaklaşırken Reyhan rehber seslendi: - Şu anda Spartaküs’ün köle-gladyatör olarak tutulduğu Capua bölgesinden geçiyoruz! O an çevredeki ağaçlar, gökteki bulutlar ete kemiğe büründü, Spartaküs gibi göründü. Sanki karşımda Spartaküs varmış gibi otobüsten rastgele çevrenin fotoğrafını çektim. MÖ 1. yüzyılda Roma’da köleliğe karşı başkaldıran Spartaküs, yenilmesine karşın bugün de haksızlığa karşı mücadelenin sembolü. Öyle değerler vardır ki, uğruna mücadele ederken yenilmeye değer! *** Spartaküs’ten 17 yüzyıl sonra, yine İtalya’da bu kez bedenin değil, beynin esaretine hayır diyenler sahneye çıkar. Felsefeden gökbilime kadar pek çok alanla ilgili, Rönesans filozofu Giordano Bruno, 17 Şubat 1600’de düşüncelerini ifade etmekten vazgeçmediği için yakılarak öldürüldü. Roma’da Aşk Çeşmesi’nden yürüme mesafesindeki Campo de’ Fiori meydanı, Bruno’nun dört asır önce yakıldığı yer. İtalyanlar bu meydanın ortasına Bruno’nun normal insan ölçülerinin birkaç katı büyüklüğünde heykelini dikmiş. Elinde kitap, kararlı bir ifadeyle bakıyor. Engizisyonun baskılarına boyun eğmeden bilimsel araştırmalarını sürdüren Bruno’nun son sözlerinden biri şu olmuştu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Ne gerçeği gizlemekten hoşlanırım ne de bunu açıkça ifade etmekten korkarım!” Heykelin önünde fotoğraf çektirenler genellikle ellerine bir kitap alıp Bruno gibi tutuyorlar. Geleneğe biz de uyduk. “Bilimin babası” Galilei Galileo’nun susturulmaya çalışılması... Laik düşüncenin mimarı, Rönesans’tan on yıllar önce cennet-cehennemi yazmış Dante’nin Floransa’dan sürülüşü... Bunlar İtalya tarihinin bir parçası. İtalyanlar, sadece kendilerini değil tüm dünyayı da etkilemiş büyük insanlarıyla övünürken, onlara yapılan zulümlerden de ders çıkarmış, bunu saklamak yerine tartışmaya açmış. 100 binden fazla arkeolojik alan, nokta ve anıtın bulunduğu, bilim tarihinin en önemli sayfalarının yazıldığı İtalya’yı gezerken müze kavramı da değişiyor. Zira başta Floransa olmak üzere tüm tarihi şehirlerin caddeleri, ana meydanları müze gibi. Dünyada bugünkü anlamda ilk üniversitenin 11. yüzyılda kurulduğu Bolonya şehri “kırmızı kent” olarak biliniyor. Bu renk şehrin her yerine hâkim. Kopernik’in de öğrencilik ettiği ilk binaları dolaşırken insan, yaş kavramını kaybediyor. İtalya’da kadınların mücadelesi için de verilecek çok örnek var. Birini paylaşalım. Papalık, malum erkek işi! 9. yüzyılda bir kadın buna soyunmuş. 12 yaşından itibaren erkek gibi görünmüş. Papalığa kadar çıkmış. 8. Joan olarak papalık tarihine geçmiş. Bu aşamadan sonrası değişik. Güçlü bir anlatıma göre, hizmetindeki bir erkeğe âşık oluyor ve doğuruyor. Doğuma kadar gerçeği saklamayı başarıyor ama doğumda her şey ortaya çıkıyor. Öldürülüyor. O tarihten sonra papalar, “testis kontrolü” sonrası göreve başlamış. Bunun için ortası delik özel bir sandalye imal edilmiş. Tabii dokunmak da olmaz! Papanın testisleri oradan sallanırsa sorun yok! *** İtalya deyince adı geçmesi gereken yüzlerce kişi var. Ama Makyavelsiz elbette olmaz. Türkçeye çok olumlu örneklerle geçmeyen Makyavel aslında toplumu, siyaseti çok iyi okumuş bir yazar, siyasetçi, düşünür. Türkçemizdeki en iyi örneği, Prof. Dr. Necdet Adabağ’ın İtalyanca aslından çevirisi. İtalya’nın devlet tarihini bir cümleye indirmek gerekse şu söylenebilir: İtalyan birliğini sağlama mücadeleleri. Bu apayrı yazılar konusu. Makyavel, Roma İmparatorluğu’nun nasıl çöktüğünü anlatırken kritik dönemeci şöyle ifade ediyor: Sınırlarını korumayı paralı askerlere bıraktığı gün!",https://www.cumhuriyet.com.tr/yazarlar/mustafa-balbay/italya-izlenimleri-3-1983731
Mustafa Balbay,Değişim sahibini arıyor!,17 Eylül 2022 Cumartesi,"24 Haziran 2023’e 280 gün kaldı. Toplumsal seçim takvimi başladı. YSK’nin ilan edeceği takvim Erdoğan-Bahçeli buluşmasını bekliyor. Önümüzdeki aylarda bir gün sabah bu buluşmanın saati açıklanacak. Bir saatlik görüşmenin ardından birlikte kameraların karşısına çıkacaklar, şöyle diyecekler: - Halkımız seçim istiyor... O gün, muhalefetin “Seçime hazırız” demekten başka bir cümlesi olmaz. Erdoğan’ın üçüncü kez adaylığı da hukuksal tartışma konusu olur, siyasal tartışma konusu olmaz. Zira bizde seçim süreçleri hukuk, adalet, kurumlar ve kurallar diye değil, “ürkeklik-erkeklik” zemininde konuşulur. Erdoğan’ın üçüncü kez aday olamayacağı dile getirildiğinde verecekleri yanıt belli: - Reisten korkuyorsunuz! Sonuç olarak, Erdoğan’ın tartışmalı adaylığı tartışmasız bir biçimde siyasal kabul görür. *** Erdoğan’ın karşısında Millet İttifakı’nın adayı kim olacak? Adayı belirleme gücüne en hâkim kişi Kılıçdaroğlu. CHP lideri şu aşamada bu gücü elinde tutmaktan öteye geçmemeye çalışacaktır. Harika Bir Haber Türkiye’nin En Geniş Kapsamlı İşitme Cihazları Best Hearing Aids Adayın kim olacağı tartışmasından önce 6’lı masada şu konunun önde olduğunu düşünüyoruz: - Cumhurbaşkanlığı makamının çok kapsamlı yetkilerinin büyük bölümünü bencillik etmeden TBMM’ye devredecek aday kim olur? Bu bağlamda masadaki beş genel başkanın Kılıçdaroğlu’na güveneceğini görüyoruz. Kılıçdaroğlu aday belirleme günü geldiğinde Erdoğan’dan en az 5 puan önde olduğunu düşünmezse adaylık için öne atılmaz. Aday tartışmaları doğal olarak, “Kiminle kazanılır” sorusuyla birlikte konuşuluyor. Matematiksel durum şu: Türkiye’de her yıl 1 milyon 200 bin yeni seçmen YSK kayıtlarına giriyor. 400 bin kişi de yaşamını yitiriyor. 2023 seçimlerinde 6 milyon seçmen ilk kez oy kullanacak. 2023’te seçmen sayısının 63 milyon civarında olması öngörülüyor. Seçmenin en az yüzde 20’sinin 30 yaşın altında olduğu dikkate alınırsa genç seçmen belirleyici olacak. Bütün kamuoyu araştırmaları gösteriyor ki gençler değişim istiyor. Oran yüzde 70’in üzerinde. 20 yılını doldurmak üzere olan AKP iktidarının onlara, “Bizden önce şu yoktu”, “Bizden sonra bu geldi” gibi anlatımlarla ulaşması mümkün değil. Bütün mesele değişimin temsilcisi kim olacak? Değişim ete kemiğe nasıl bürünecek? Önemli bir konu da genç seçmenin sandığa gitme oranındaki düşüklük. En çok bu kesim sandığa mesafeli. Pek çok genç, “2023 sandık sonuçlarını bekliyorum” diyor. “2023 seçimlerinde etkimin nasıl olacağını düşünüyorum, bunun için çaba harcıyorum” demiyor. Gençleri sandığa çekmek partilerin ayrı bir gündemi olmalı. Şu aşamada en çok çalışan kişi Erdoğan. Onlarca yerde ertelenen konserlerin her biri gençlere, “Sandığa gidin, bu zihniyeti değiştirin” diyor! Gördüğümüz o ki sadece gençlerde değil toplumda bir değişim istemi var. Bütün mesele değişimi gövdesinden tutup geleceğe taşımak. *** Ahhh Sevgili Pekşen... Dün öğleden sonra çok acı bir haber aldık. İlk Silivri duruşmalarında hukukçu kimliği ile tanıdığımız Avukat Haluk Pekşen’i kaybettik. Pekşen, Silivri’de hâkimlere, savcılara, “Bu yaptıklarınızın hesabını vereceksiniz” diye seslenmişti. Daha sonra CHP Parti Meclisi üyesi ve Trabzon Milletvekili olarak tanıdık kendisini. Büyük bir heyecan... Ödünsüz bir mücadele insanı... CHP’ye adeta âşık... Hep daha iyi bir Türkiye için mücadele eden... Güzel bir insandı. Son haftalarda yoğun bakımlardan çıktığı gün özel grubumuza şöyle yazmıştı: “Arkadaşlar, Sağlığıma kavuşuyorum. Hemşireler, ‘Biz sizi kurtardık, şimdi siz Türkiye’yi kurtarın’ dedi. Yeniden buluşacağız...” Yeniden buluşamadık Sevgili Pekşen’le. Hayallerin bize emanet canım kardeşim!",https://www.cumhuriyet.com.tr/yazarlar/mustafa-balbay/degisim-sahibini-ariyor-1981910
Mustafa Balbay,İtalya izlenimleri -2,21 Eylül 2022 Çarşamba,"Vatikan’ı görmek için 500 metrelik kuyruğa girdiğimizde, şanslı olduğumuzu söylediler. Bazen kilometreyi buluyormuş. Kuyruk da renkliydi! 20-25 yaşlarında Afrikalı bir genç cep telefonundan çaldığı müzik eşliğinde dans etti durdu. Güvenlik görevlileri alışık olmalı. Turistleri rahatsız etmediği sürece ses çıkarmıyorlar. Dans ederken poposu dahil vücudunun her yerini kullanan genç, arada bir boynundan “haç”lı kolyesini çıkarıp öpüyor, kalabalığa dönüp sesleniyor: - Heey brother, brother... Yaklaştım, adını, ülkesini sordum... Nijeryalıymış, adı Samuel! Afrika ülkelerindeki insanların Avru-pa’da kabul görmesi için bir Batılı isim alması yerleşik bir durum. Örneğin Nelson Mandela’ya annesinin verdiği ad, Rolihlahla. Okula gitmesi için Nelson’un adını şart koşmuşlardı. Samuel dans etmekten sohbet etmeye fırsat bulamadı ama onu izlerken Afrika’nın en kalabalık ülkesi (206 milyon) Nijerya’yı düşünmeden edemedik. Boko Haram adlı terör örgütünün kıskacındaki ülkesinden İtalya’ya gelmiş, psikolojisi de hayli etkilenmiş. Örgüt adını İngilizce “book” sözcüğünden alıyor, “Batılı kitap haram” anlamına geliyor! *** Milano, Venedik, Floransa, Roma, Napoli’de, her yerde çoğunlukla Asya kökenli göçmenlere rastladık. “Bu bir istila” desek abartmış olmayız. Göç yollarından birinin Türkiye olduğunu daha selam verirken anlıyorsunuz. Türk olduğunuzu görünce, ilk sözcük: Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al - Merhaba... Neredeyse tüm seyyar satıcılar Bangladeş, Pakistan kökenli. En çarpıcısı Pisa şehrindeydi. Yan gelip keyfine bakan Pisa Kulesi’nin dış kapısının önünden başlayan seyyar satıcılardan birinde Türk bayrağına rastladık. Satıcı biraz bozuk ve anlaşılır bir Türkçe ile bize  seslendi: - Kefenin cebi yoook... Şaşkınlığımız bitmeden devam etti: - Her şee güzeee olacak... 2019 yılında İstanbul’daymış. Vücut dilini de kullanarak güç bela İtalya’ya geldiğini anlattı. Ayrılırken arakamızdan sesleniyordu: - Hadeee akşam bazarııı... Az sonra yemek yediğimiz yerde ise mutfaktaki aşçıdan garsona kadar herkes Bangladeşli idi. Garson Muhammed bize daha büyük porsiyon getirdi, bir tane de fazla içecek koydu. Ben adımı söyleyince, “yarııım” dedi, devam etti: - Mustafa Kemaaal... Ben de onların devrimci şairi, “Nazrul İslam” deyince ayağa kalkıp sarılmak şart oldu. Muhammed’in eşi Bangladeş’te kalmış. Dört ay sonra İstanbul üzerinden getirecekmiş. Roma’da İspanyol Merdivenleri’nden Floransa’da Arno Nehri üzerindeki köprülere kadar her yerde ilk selamı göçmenlere verdik. Roma’da Aşk Çeşmesi’nin hemen ötesindeki bir restoranda ise Romanyalı bir kemancı bizi karşıladı. Selamlaşmadan sonra ilk çaldığı şu oldu: - Üsküdar’a gider iken aldı da bir yağmur... Bitince ortak paydayı söyledi: - Hagi... Galatasaray... İtalya, AB’ye 2000’lerden sonra giren ülkelerin de göç yolu. Napoli’de Vezüv’ü de gören tarihi merkezde göçmen göremeyince şaşırdık. Öğrendik ki göçmenlerin kimi bölgelere girmesi yasaklanmış. *** İtalya’da 25 Eylül seçiminin başlıca tartışma konusu göçmenler. Bir önceki seçim de öyleydi. Anketlerde birinci sırada göçmenlere karşı en sert politikalarıyla bilinen İtalya’nın Kardeşleri Partisi var. Bu partinin genel başkanı Giorgia Meloni, göçmenlerin İtalya karasularına girmeden denizden ablukaya alınmasını öneriyor. Bu durum “İtalya’da faşizmin ayak sesleri” yorumlarına neden oluyor. Türkiye’nin de yaşadığı sorun İtalya’yı Akdeniz’in her yerinden kuşatıyor, siyasetin de göbeğine oturuyor. Yakın geçmişe kadar Avrupa’nın en büyük mülteci kampı Sicilya’daydı. İtalya’ya yasal olmayan yollardan girdiği saptanabilen göçmen sayısı günlük binin üzerinde. Bizi şehirden şehre taşıyan şoförümüz Giovanni’ye göçmenleri sorduk. Sigarasından derin bir nefes çekip şöyle dedi: - İçlerinde iyi var kötü var. Mesele insan olmak. Bence mafya onlardan daha tehlikeli!",https://www.cumhuriyet.com.tr/yazarlar/mustafa-balbay/italya-izlenimleri-2-1983376
Mustafa Balbay,Etrafımızdaki ateş çemberi,28 Eylül 2022 Çarşamba,"Dış politikadaki gelişmeleri tek tek haberler olarak izleyince birbirinden bağımsız olaylar gibi görünüyor. Haritaya bakıp olayları birleştirince ortaya farklı bir tablo çıkıyor. 24 Şubat’ta Ukrayna’da başlayan NATO-Rusya savaşı yedinci ayını doldurdu. Sovyetler’in çöküşünde de kilit taşı olan Ukrayna’nın 30 yıl sonra yeni bir soğuk savaşın sıcak cephesi haline geldiğini görüyoruz. Karadeniz komşuluğu çerçevesinde Ukrayna ile Rusya arasındaki diyaloğu sağlayabilecek başlıca ülke Türkiye. Montrö zemini bunu taşıyacak güçte. Karadeniz’in kuzeyindeki sıcak durum nükleer tehdide kadar varırken ABD Temsilciler Meclisi’nin cephe sorumlusu Nancy Pelosi 18 Eylül’de Ermenistan’ın başkenti Erivan’a gitti. Türkiye ve Azerbaycan’ın sinir uçlarını elektrikleyip gitti. Bu ziyaretin hemen öncesinde 13 Eylül’de Ermenistan, Azerbaycan’a saldırdı, resmi açıklamalara göre 50 asker şehit oldu. Yoksa bu saldırı, Ermenistan’ın Pelosi’yi karşılama atışları mıydı? *** Ermenistan’ın hemen altında İran’da yaşananlar çok şaşırtıcı değil. Sosyal bilimler şöyle diyor: İtaat eken, isyan biçer! Harika Bir Haber Türkiye’nin En Geniş Kapsamlı İşitme Cihazları Best Hearing Aids İranlı kadınların 1980’de çalınan devrimi saç teli kadar da olsa geri geliyor! İran’da yaşanan olayların görünen-görünmeyen yüzü ayrı bir yazı konusu. Ancak iktidara geldiğinde rejim ihraç etmeyi hedefleyen Humeynicilerin bugün rejimi koruma kaygısına girdiği bir gerçek. Kimi kentleri tümüyle kuşatan protesto gösterilerinin İran’ın bütünlüğünü sarsmayı akla getirmesi bile 1639 Kasrışirin Antlaşması’ndan beri sınırlarımızın değişmediği bu ülkeyle ilgili daha çok haber izleyeceğimizi gösteriyor. Irak’ta ise 2019 yılındaki isyanlardan sonra yeniden “İç savaş kapıda mı” sorusunu sorduran gelişmeler var. 2011 yılından bu yana yapılan her seçimden sonra ülke iç karışıklığa sürüklendi. Belirleyici siyasi hareketlerin başında gelen Sadr’ın parlamentodan çekilmesi kaosu artırdı. Bu ülkede seçimlerin huzur getirmesi çok zor. Çünkü siyasi düşüncelere, hedeflere göre kurulu partiler yok. Kökenlere dayalı hareketler var. Onlar da seçimden güçlü çıkamazsa, seçim sonrasından güçlü çıkmaya çalışıyor! Bu tabloya bakıp aklımıza ister istemez ABD’nin Mart 2003’te Irak’ı işgal ederken verdiği söz geliyor: Sonsuz demokrasi ve özgürlük! Hedeflerine ulaşmış olmalılar; ABD, Irak’ta sonsuz müdahale ve her şeyi belirleme özgürlüğüne ulaştı! Suriye’nin neresinden tutmalı? 11 yıldır devam eden iç savaş, aynı zamanda 11 yıldır devam eden Türkiye-Suriye gerilimi demek. Suriye’nin harap olmasına, 6 milyon yurttaşının Türkiye’ye göç etmesine neden olan sürecin sonunda iki ülkenin istihbarat başkanlarının görüşmeler yaptığı resmen açıklandı. Suriye’nin bir “muhaberat” devleti olduğu dikkate alınırsa, Türk kökenli olduğu konuşulan istihbarat başkanının ağırlığı ayrı bir önem taşıyor. Bütün bunların üstüne Ege ile çemberi tamamlamış oluyoruz. 2004 yılından beri Ege’deki Türkiye’ye ait yerleşimsiz adaları işgal eden Yunanistan, ABD destekli olarak öteki büyük adaları da silahlandırıyor. 18 yıl sonra “ansızın” tepki göstermeye karar verdik. *** Yukarıda çizdiğimiz ateş çemberinin ortasındaki Türkiye, tüm gelişmelerden pek çok nedenle etkileniyor. Kiminde ekonomik, kiminde güvenlik, kiminde stratejik etki var. Daha vahim olan da etrafımızdaki bu olayların çoğunun bizi doğrudan içine çekme tehlikesi var. İktidar ateşle oynamayı sevdiği için ateş çemberine de “hangi boyutu ile işime yarar” diye yaklaşıyor. Başta vurguladığımız gibi birbirinden bağımsız görünen olayların iki ortak boyutu var: 1- Türkiye’nin etrafında ve bizi doğrudan etkiliyor. 2- Hemen hemen tümünde belirleyici aktör ABD. Başka yorum yok!",https://www.cumhuriyet.com.tr/yazarlar/mustafa-balbay/etrafimizdaki-ates-cemberi-1986049
Mustafa Balbay,Kemal Bey’in yolu,29 Eylül 2022 Perşembe,"Kılıçdaroğlu’nun 23 Eylül’de İzmir’de yaptığı çıkış, cumhurbaşkanlığı seçimleri sürecinde yeni bir kilometre taşıydı. Kemal Bey direksiyonu tümüyle eline aldı, sinyal lambalarını kapattı, geri vitesi kaldırdı. Bu, büyük bir güç, büyük bir yetki, büyük bir sorumluluk. Mademki aldı, taşıması, gemiyi limana ulaştırması gerekir. Türkiye’de her seçim son seçimdir, köprüden önceki son çıkıştır. Daha sonra yine bir “son seçim” yapılır. O da son seçimdir! 2023’e “son seçim” demiyoruz ama kader seçimidir. Cumhuriyetin 100. yılına nasıl gireceğimizi ortaya koyacaktır. *** Kılıçdaroğlu’nun aldığı güç, yetki ve sorumluluğu maddeleyelim: 1- Kendisi de sıklıkla “CHP’yi yönetmek, Türkiye’yi yönetmekten zordur” der. Gelinen noktada, partinin üst organları Parti Meclisi (PM) ve Merkez Yürütme Kurulu (MYK) iradesini Kemal Bey’e devretti. Artık tek seçici. Kendisini de seçebilir, “Şu kişiyi istiyorum” da diyebilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2- Kemal Bey bir ateşten gömlek giydi. CHP’de seçime iki türlü hazırlık vardır: seçim günü zafere ulaşmak için ve seçimden sonra olası başarısızlığın hesabını sorup parti içi iktidara ulaşmak için. Şu an CHP’de ülkenin karşı karşıya kaldığı durumun getirdiği kaygıyla okların tümü dışa dönük. CHP’li kimliği ile dışa dönük konuşanlar da Kemal Bey’in siyasetiyle paralellik taşımayan sözler edebiliyor. Bunlar dahil herkesin Kılıçdaroğlu’nun yanında olduğunu ilan ettiği bir çizgi çizildi. 3- Herkesin Kemal Bey’in yanında olduğunu ilan etmesi zafer için yeterli değil. Bütün kesimler sahada kazanmak için seferber olmalı. Bu seferberlik için sert kürsü sözleri yetmez. Yürekten katılım sağlanmalı. Örgüt kendisini önemli hissetmeli. Kemal Bey’in ayrıca kurduğu bağlar, “paralel örgüt” havası vermemeli. 4- Kemal Bey, genellikle birinci tekil şahıs kullanıyor. Milletin ve siyasi kadroların gücünü arkasına alması için bunu çoğula çevirmeli. Hatta değişimi milletin gerçekleştireceğini, milletin kendilerine verdiği bu değiştirme görevini başarıyla yerine getireceklerini söylemeli. En güçlü örneği vermek gerekirse, Atatürk’ün Kurtuluş Savaşı’na hazırlık kongreleri dahil sürekli “Milletin kaderine milletin kendisi karar verecektir” söylemi siyaset için de günceldir. *** 5- Kemal Bey’in yolunu 6’lı masa bağlamında sütuna yatırmak gerekirse... Önceki akşam Habertürk’te Meral Akşener, “Kemal Bey’in İzmir söylemi bize değil, partisineydi” dedi. Bir yanıyla doğru ama Kemal Bey, 6’lı masada tartışmasız bir güç sahibi olduğunu göstermek için partisindeki herkesi kendi hizasına çekti. Kemal Bey 2 Ekim’de, “Bazı dedikodular duyuyordum, Kılıçdaroğlu adaylığını önce partisine anlatsın diye. Bakın anlattım, bu güçle masadayım” deme hakkını elde etti. 6- Meral Hanım, Kemal Bey’e olan saygı ve hürmetinin sonsuz olduğunu anlatırken başına bir şey gelirse ailesine vasiyet ettiğini söyledi. Kuşkusuz güzel bir anlatım ama Kemal Bey, korunmaya muhtaç bir kişi değil ki! Meral Hanım’ın 24 Eylül’den bu yana söylemleri Kemal Bey’i yüceltirken “ille de kazanacak aday” çırpınışı üzerine! 7- Milli geliri 25 bin dolara çıkartacakken 10 bin doların altına indiren, Türkiye’yi dünyada ilk 10’a sokacakken ilk 20’nin altına indiren, Ege’de burnumuzun dibindeki adalarımıza Yunanistan’ın girdiğini 18 yıl sonra fark eden bu iktidar bitmiştir. Millet emaneti devredecek ehil arıyor. Bulamazsa “kalsın” der!",https://www.cumhuriyet.com.tr/yazarlar/mustafa-balbay/kemal-beyin-yolu-1986487
Mustafa Balbay,Devletin bütçesi milletinkinden beter!,14 Eylül 2022 Çarşamba,"Ekonomide rakamlar anlamını yitirdi. Matematiğin bile canına okudular. İki kere ikinin ne zaman beş, ne zaman sekiz ettiği belli değil. Arada bir dört ediyor. Enflasyon rakamları açıklandı; hayat pahalılığının yarısı kadar. TÜİK’in enflasyonu yüzde 80, çarşı-pazardaki artış yüzde 180. Sorsan, “Başına sadece bir eklenmiş, çok da fark yok” deyip çıkacaklar. İşsizlik rakamları açıklandı. TÜİK’inki İŞKUR’a uymuyor. Çalışma yaşamına hiç uymuyor. Resmi verilere göre işsizlik azalıyor, istihdam sayısı da azalıyor! İnsanlarımızın alışverişteki ruh hali şu; her şey dünden pahalı, yarından ucuz! Satıcılar da bu ruh haline göre müşteriye sesleniyor: “Bugün al, yarın bu fiyata bulamazsın!” İstatistiklere dayalı sonuçlar üreten uluslararası kuruluşların Türkiye’den gelen sayılara güvenmediğini, çoğunlukla dikkate almadığını duyuyoruz. Sözün özü, ekonomideki tüm verilerde ritim bozukluğu var. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Verilere dayalı belirsizlik sadece vatandaşın cebini ilgilendiren konularda değil. Ekonomistlerin altını çizdiği bir gerçek şu: Ülkeye giren-çıkan para belli değil! Son olarak piyasaya 5 milyar doların sürüldüğü iddiası var. Kimi bu paranın Rusya kaynaklı olduğunu, kimi sığınmacılarla ilgili geldiğini, kimi Körfez ülkelerinden uçakla çuval içinde sokulduğunu söylüyor. Ortaya atılan bir başka iddia da şu: Başta 128 milyar dolar olmak üzere devletin kasasından çıkan paraların bir bölümü farklı şekillerde Türkiye’ye sokuluyor. Seçim sürecine girildiğinde bu trafik artabilir. Paranın bir bölümünün halkın cebine girmesi sağlanarak seçim propagandasında kullanılabilir. Bütün bu olasılıklar alt alta konulduğunda ortaya şu çıkıyor: Devletin bütçesi milletinkinden beter! Merkez Bankası rezervlerinin erimesi, bir bakıma 84 milyon yurttaşın soyulması demek. Bu soygunda götürülen paraların bir bölümü halka verilerek soygun unutturulabilir mi? Bu siyasetin, daha doğru anlatımla, iktidara seçenek olanların halka ulaşabilmesine bağlı. Tabloya 5’li çeteyi de ekleyelim. Evet, bu yapı dünyada kamudan en çok ihale alanlar listesini altüst edecek kadar yüksek olanaklara sahip. Ancak bizim gördüğümüz o ki 5’li çete perdenin önünde izlediğimiz gölge oyunu. 5’li çetenin kamuoyunda sözü edilen paraların ne kadarına sahip olduğu belli değil. Aslan payının iktidar gücünü kullananlara gittiğini söylemek için uzman olmaya, derin bilgiler almaya gerek yok. *** Katar Yatırım Fonu’nun Avrasya Tüneli’ne ortak olduğu haberi Erdoğan’ın açıkladığı toplu konut projesinin gölgesinde kaldı. Boğaz yalılarının İstanbul Büyükşehir Belediyesi’nden alınıp Hazine’ye verilmesinin altında ne yatıyor? Katar’a Kanal İstanbul için verilen sözlerin tutulamamasına karşılık “sus payı” olduğunu söyleyenleri yabana atamamak gerek. İktidar seçim sürecinde kesenin ağzını bir miktar açıp, “Biz gidersek bunu da göremezsin” diye başlayan bir siyaset üretimine hazırlanıyor. Toplumda ekonomik sıkıntılara dayalı ses yükseltme yaşanırsa, iktidardan beslenen kesimlerin bunların karşısına çıkması, olası karmaşanın iktidarın siyaset mühendislerince yönetilmesi hedefleniyor gibi! İktidar sorunları çözmek yerine kullanmayı yeğliyor. Ekonomide de böyle bir süreç gündemde. İktidar seçeneği olarak yola çıkanlar sadece durum saptaması ile yetinemez. Eğer bununla yetinirlerse ne olur? İnsanın aklına şu söz geliyor: Hırsıza hırsız deme çuvalı başına geçirir!",https://www.cumhuriyet.com.tr/yazarlar/mustafa-balbay/devletin-butcesi-milletinkinden-beter-1980728
Mustafa Balbay,Melonissolini!,27 Eylül 2022 Salı,"İtalya’da erken genel seçimlerin ilk sonucu şaşırtıcı değil. Faşist lider Mussolini’nin ardılı olarak kabul edilen İtalya’nın Kardeşleri Partisi (Fdl) lideri Meloni oyların yüzde 26’sını aldı. İçinde bulunduğu aşırı sağ ittifak yüzde 44 civarında oy aldı, hükümeti çok büyük olasılıkla bu yelpaze kuracak. Fdl 2018’de aldığı yüzde 4.4 oyu, altı kat artırdı. Seçime katılım yüzde 65 civarında. Meloni’nin adını Mussolini ile birleştirip Melonissolini desek sanırız kendisi de karşı çıkmaz. Zira geçmişte de Mussolini’nin ülke için iyi şeyler de yaptığını söylemişti. Avrupa’nın pek çok ülkesinde yükselen aşırı sağ hareket İtalya’da çizmeyi aştı, ülke yönetimine hazırlanıyor. *** Geçen hafta boyunca 14-21 Ağustos tarihleri arasındaki İtalya gezimizden izlenimler aktarmıştık. Gezi yazılarımızı özlediğini söyleyen okurlara ayrıca teşekkür ediyoruz. İtalya’dan genel izlenimlerin yanı sıra yaklaşan seçimlerle ilgili notlar da paylaşmıştık. “Roma’ya göçmen istilası” başlıklı yazıda, İtalyan seçimlerini en çok etkileyecek unsurun bu olduğuna dikkat çekmiştik. Bu gözlemin herhangi bir ustalık isteyen yanı yoktu. Görünen seçim yorumcu istemez. Ülkenin hemen her yerinde karşılaştığımız göçmenlerin yaşamın her alanını sardığı görünüyordu. Bu sorunu alıp bayrak yapan aşırı sağ hareket, sandıktan ciddi bir üstünlükle çıktı. Harika Bir Haber Türkiye’nin En Geniş Kapsamlı İşitme Cihazları Best Hearing Aids Meloni, göçmen sorununu nasıl çözeceğini Mussolini’yi aratmayan yöntemler önererek anlatıyor. Ağustos ayındaki bir demeci şöyleydi: “Göçmenleri daha İtalya topraklarına yaklaşmadan denizde ablukaya alıp geri püskürtelim...” Böyle bir yaklaşımla püskürtmenin nasıl olacağını tahmin etmek zor değil. Bu gidişle Akdeniz bir göçmen mezarlığı olup çıkacak. İtalya bir yandan Akdeniz’e bir rıhtım gibi uzanmasıyla, bir yandan Balkanlar’a komşu olmasıyla Afrika ve Asya kökenli göçmenlerin ana hedefi olan ülkelerin başında geliyor. İtalyanlar, başta Almanya ve Fransa olmak üzere AB’nin kendilerini yalnız bıraktığını düşünüyor. Anlaşılan o ki çareyi bu sorunu çözmek için en sert öneriyi getiren partiyi iktidara getirmekte buldular. Seçimlerde sol partiler de bir araya gelmeyi denedi, başaramadı. Sol yelpazedeki Demokratik Parti yüzde 20 civarında oyla en büyük ikinci hareket ama birlik olmayı başaran aşarı sağ oldu. İtalya’nın karşı karşıya kaldığı durum salt bu ülkeye özgü değil. Pek çok Avrupa ülkesinde başlıca seçim “malzemesi” göçmenler. Asya ve Afrika’daki iç çatışmalara sadece kendi çıkarları açısından bakan Batı ülkeleri bu tür sorunların coğrafya dinlemediğini yaşayarak görmüş oluyor. *** Haftada bir gün Başkent Üniversitesi İletişim Fakültesi’nde ders veriyorum. Dün öğrencilerle üç saatlik dersin bir bölümünü İtalya seçimlerine ayırdık. Genel gözlemlerimi paylaştıktan sonra sorunun Türkiye’yi nasıl etkilediğini, medyanın konuya yaklaşım şeklini tartıştık. Bir öğrenci, “Çok açık konuşabilir miyim” dedi, devam etti: “Kendi ülkemizde yabancı gibiyiz. Geçenlerde İstanbul’a gittik, neredeyse Türke rastlamadık... Ben böyle bir ülkede yaşamak istemiyorum...” Ardından bir başka öğrenci söze girdi: “Hocam, tamam konunun insani boyutu var ama inanın geçenlerde bir Suriyeli yediğimiz kurabiyeye tükürüp gitti...” Sınıfta bir oylama yaptık, göçmen sorununu gerçekten çözeceğini ikna edici bir şekilde anlatan partinin birinci olacağı görüşü baskın çıktı. Sorun, Rönesans’ın doğum yerini tehdit edecek kadar ciddi... Sorun, Türkiye’nin sadece toplumsal değil, siyasal dengelerini de sarsacak kadar ciddi...",https://www.cumhuriyet.com.tr/yazarlar/mustafa-balbay/melonissolini-1985592
Mustafa Balbay,İtalya izlenimleri-1,20 Eylül 2022 Salı,"14-21 Ağustos arasında İtalya’da idik. 2019’dan beri yaptığımız bir planı ancak yaşama geçirebildik. 25 Eylül’de bu ülkede seçim yapılacak olmasını da dikkate alarak, gazete yönetimimizle de konuşup bu hafta köşemizi İtalya izlenimlerine ayırdık. İki Akdeniz ülkesi olarak Türkiye ve İtalya’nın birbirine benzer çok yönü var. Kimi alanlarda Türkiye’nin daha zengin olduğu söylenebilir. Ancak İtalyanlar başlıkta vurguladığımız T’leri birleştirmişler “toplam güç” kavramını tüm dünyaya göstermişler. Dünya gezilerini hep kendi planlamalarımla, sırt çantasıyla yaparım ama ilk kez bir tur ve rehber eşliğinde yaptık. Gözlemlerimiz ve siyasal değerlendirmelerimiz dışındaki bilgiler, rehberimiz Reyhan Feyzioğlu Paşiç’ten öğrendiklerimiz. Bir rehber hem dünyayı hem de kendi ülkesini çok iyi tanımalı. Reyhan Hanım tam böyle bir rehberdi. *** İtalyanların tarihlerini Anadolusuz anlatmaları olanaksızdır. Roma İmparatorluğu’nda, Doğu ve Batı olarak bölünme süreçleri dahil Roma kadar önemli şehir İstanbul. “Asıl Roma İstanbul’dur” diyen İtalyanlar bile var. Daha öncesine gidersek Roma’nın kuruluş efsanesindeki kurdun beslediği ikizler Anadolu’daki Truva savaşlarından sonra buradan kaçanlar. Heykelleri, resimleri her yerde. İtalya’da “tarihi kalıntı” diye bir şey yok. Devam eden tarih var. Roma’da Kolezyum’un çevresinden tiyatro alanlarına giderken Sezar karşınıza çıkıverecekmiş gibi oluyorsunuz. Kentte en büyük sorun metro yapamamak. Kazdıkları yerin altından tarih çıkınca işi bırakıp orayı “arkeolojik park” yapıyorlar. BM’nin “kültürel miras” ilan ettiği yerler listesinde rekor İtalya’nın. 50’nin üzerinde. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Rönesans’ın doğduğu yer İtalya’da Tanrı, sanat dahil her yerde. Kilise ile bilimin çatışması sonucu ortaya çıkan büyük kıyımlardan sonra ikisi “barışmış” gibi! Roma’da papanın yazlık sarayını karşı tepeden izlerken hemen yanında saray kadar ihtişamlı bir bina gördük. Reyhan rehber şöyle açıkladı: “Sarayın hemen yanında kilise var, onun yanında gökbilim merkezi. Papalık, ortaçağda olanlardan sonra bilimle barıştıklarını göstermek için dinen sembol olan yerlerin yanında mutlaka bir bilim merkezi olmasına özen gösteriyor...” Haritaya bakınca İtalya’nın kuzeyini Alpler çevirir. Milano’dan Venedik’e Alpler’in eteklerinden muhteşem doğa manzaraları ile dolu bir yolculuk yaptık. Yüce Alpler bütün suyunu, bereketini İtalya çizmesine salıp “Al kullan ama kıymetini bil” demiş. Onlar da bilmiş. Dünyada toprak kalitesi en yüksek üç ova var: ABD’de Kaliforniya, İtalya’da Po, Türkiye’de Küçük Menderes ovası. Biz toprağı dekar, metrekare gibi kavramlarla ölçüyoruz, İtalyanlar sanki gramla. Milim boş toprak yok. Dünyaya ağaç ihraç ederken altına hiç toprak görmese iki ay yaşatacak bir zenginleştirilmiş toprak koyuyorlar. Toprak her yıl analiz ediliyor, fazla ilaca ya da yanlış kullanıma dayalı verimsizlik varsa, ağır ceza! Bütün bereketini ihraç ederken dünyadan Roma’ya ithalat da büyük ticaret kültürünü getirmiş. Venedik’ten Napoli’ye tüccar kültürünün uygarlığa kattıkları tarihten turizme her şeyi beslemiş. Leonardo da Vinci’den Michelangelo’ya İtalyan büyüklerinin yaşamasında ve üretiminde toplumdaki, varsıl kesimdeki bilinç büyük etken. 1960’larda Floransa’da büyük bir sel felaketi olmuş. Tarihi eserler sel sularına kapılmış. Sonrasındaki toparlamada bir iki küçük parça dışında her şey yerli yerine konmuş, bulan getirmiş. Götürmemiş! *** İtalya’da 25 Eylül’de genel seçimler var. 6 T’si zengin bir ülkenin elbet siyaset yelpazesi de çok geniş! Faşizmin ayak seslerinden sistem değişimini dillendirenlere kadar her kesim var. Bütün bunların yanında İtalyan halkının hükümetsiz yaşama geleneği de var. Roma’da bir taksi şoförüne “Kim kazanır” diye sorduğumuzda şakayla karışık şu karşılığı verdi: “Dilerim Di Pietro!” Yıllar önceki “temiz eller” soruşturmasının savcısı hâlâ belleklerde!",https://www.cumhuriyet.com.tr/yazarlar/mustafa-balbay/italya-izlenimleri-1-1982932
Mustafa Balbay,İtalya izlenimleri -4 Venedik’te 600 yıllık yas!,24 Eylül 2022 Cumartesi,"En büyük ressam, ışık. Hele bir de kara, deniz ve gökyüzü güzellikte yarışıyorsa ışığın yapmayacağı resim yok. Alpler’den gelen Po ve Piave ırmaklarının oluşturduğu deltada kurulu Venedik 118 ada, 403 köprü ve 7 bin gondolla benzersiz bir şehir. Böylesine renkli bir şehirde bütün gondolların siyah olması dikkati çekiyor. 15. yüzyılda Avrupa’yı saran veba salgını nüfusu yarıya indirdi. Avrupa 14. yüzyıldaki nüfusuna ancak 18. yüzyılda ulaşabildi. Venedik’te de vebadan en çok gondol kaptanları etkilenmiş, çoğu yaşamını yitirmiş. Onların yasını tutmak için bütün gondollar siyaha boyanmış. Yas 600 yıldır sürüyor. Vebadan din adamları daha az etkilenmiş. Kendilerini manastırlara kapatıp insanlarla bağlarını azaltmışlar. Bu durum sorgulamaya neden olmuş. Rönesans’ı doğuran nedenlerden biri bu... Osmanlı’nın en dişli rakiplerinden biri olan Venedik’te geçmişte tacirlerimizin kaldığı bir de Türk hanı var. *** Venedik’te kanalların tacı köprülerin üzerinden geçerken fotoğraf için en ideal yerin köprü ortası olduğunu insan yığılmalarından anlıyorsunuz. San Marco meydanının hemen arkasındaki, ana kanalı gören köprünün üstü, yanı her tarafı kapalı. Adı ürpertici: DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Son nefes köprüsü! Köprünün bir ayağında asırlar önce yargılamaların yapıldığı bina var. Mahpuslar ölüm cezasına çarptırılırsa bu köprüden son kez dışarıya bakıp infaza götürülüyormuş. Kimi mahpuslar, dönüşü olmayan bir yola girmenin çaresizliği içinde son bir umut kendisini suya atıyormuş. Kaçması mümkün değil. İnfaz erken gerçekleşiyormuş! Bu nedenle her tarafını kapatmışlar. Artık burada yargılama yok ama özgürlüğe atlamayı önlemek için alınan önlemi kaldırmamışlar. Bu köprüde nefes almak başka bir şey! Venedik’ten önceki durağımız Verona’nın pek çok özelliğinden biri Shakespeare’in Romeo ve Jüliet’ine ev sahipliği yapması. Capello Caddesi üzerindeki Jüliet evini görmek için hayli uzun kuyruğun en sonuna geçmeniz gerekiyor. Yüksek kemerli kapıdan girince ilk dikkati çeken meşhur balkon. Genç çiftler oraya çıkıp öpüşmek için ayrıca kuyruğa giriyor. Bahçedeki Jüliet olduğu kabul edilen heykelin çektiğini hiçbir heykel çekmemiştir. Sağ memesine dokunanın işte ve aşkta hep şanslı olacağı söylentisi yerleşmiş. Gelen oraya yumuluyor. 5-6 yıl önce hayli yıpranan memede yarılmalar olduğu için heykeli yenilemişler. *** Cenova yakınlarındaki Portofino, Akdeniz kıyısında, özenle hazırlanmış vitrin gibi bir kasaba. Bir şarkının meşhur ettiği Portofino ilk bakışta Foça’nın hayli küçüğü. Ulaşım denizden. Yaklaşırken bir yandan manzaraya doyamıyorsunuz, “Kıyıya varmasak” diyorsunuz, bir yandan da renk cümbüşünün içine dalmak için sabırsızlanıyorsunuz. İtalya’nın tarihi şehirlerinde en yeni yapılar 19. yüzyıldan kalma. Venedik doğuya, Napoli Akdeniz’e, Milano Avrupa’ya, Floransa aydınlığa, Roma dünyaya açılan kapı denebilir. Her biri müze. Bir de tümüyle korunmuş, baştan sona ortaçağ kokan daha küçük yerleşim yerleri var. San Gimignano ve Siena’nın adını geçirmemek olmaz. Sokaklarda dolaşırken “Tarih böyle korunur” diye mırıldanmadan edemiyorsunuz. Garda ve Nemi Gölü’nü izlerken ise “Doğa böyle korunur” diyorsunuz. Şehirden şehre giderken tarım alanlarının ortasından geçiyorsunuz. Uçsuz bucaksız ekili topraklar adeta desen gibi, bakmaya doyamıyorsunuz. Napoli’de Vezüv Yanardağı’nın lavları altında kalan Pompei şehrinin gün ışığına çıkarılıp restore edilmesine şapka çıkarıyorsunuz. Ülkenin kuzeyinden güneyine giderken kalkınmanın çok da dengeli olmadığını görüp, refahtan eşit pay alma mücadelesinin devam ettiğini görüyorsunuz. Son sözümüz İtalyanların ülkelerini anlatış cümlesi olsun: İtalya mıknatıstır, çeker!",https://www.cumhuriyet.com.tr/yazarlar/mustafa-balbay/italya-izlenimleri-4-venedikte-600-yillik-yas-1984631
Mustafa Balbay,HDP’nin bitmeyen sınavı!,13 Eylül 2022 Salı,"2023 seçimleri öncesinde üzerinde en çok siyaset üretilen partilerin başında HDP geliyor. Siyaset sahnesinin görünen ve görünmeyen yüzünde en çok HDP var. Yüzde 10 oyu garanti edip baraj sorunu olmayan, tabanına büyük ölçüde hâkim bir parti elbette siyaset mühendisliklerinin hedefinde olur. Ancak Cumhur İttifakı’nın iç barışımız açısından büyük önem taşıyan bir partiye böylesine “Üzerinde her türlü oyun oynanabilir” muamelesi yapması son derece tehlikeli. HDP’nin son hukuki durumu şu: 17 Mart 2021’de hakkında kapatma davası açıldı. Bütün üst düzey yöneticilerine siyaset yasağı isteniyor. 19 Nisan’da HDP savunmasını Anayasa Mahkemesi’ne (AYM) sundu. 12 Mayıs’ta Yargıtay Cumhuriyet Başsavcısı son delilleri sundu. Şimdi AYM’nin tarafları sözlü dinleyeceği tarih bekleniyor. Sonra karar... HDP’nin siyasi durumu da şu: Her iki ittifaka da mesafeli. Ağustos ayı boyunca siyasi yelpazenin solundaki partiler ve kimi kuruluşlarla Emek ve Özgürlük İttifakı ya da Demokrasi İttifakı adı altında yeni bir oluşuma hazırlanıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** İşte bu süreç devam ederken Cumhur İttifakı’nın tüm tarafları ve medyası HDP’yi terör örgütünün parçası olarak ilan edip altılı masanın yanına koymak, “Bunlar terörle iç içe” demek için her şeyi yapıyor. Başta vurguladığımız gibi konunun iç barış boyutuna gereken özeni göstermeden. Gürsel Tekin’in HDP’ye gerekirse bakanlık verilebileceği sözü de cımbızla çekilip bütün bunların kapağına kondu. Millet İttifakı’nın bu tartışmalara yanıtı şöyle özetlenebilir: Bu toplumu birbirine düşüremeyeceksiniz! Gelinen noktada iktidar, HDP’nin siyaseti bölmesi için her şeyi yapıyor. HDP ne yapıyor? 10 Eylül’deki parti meclisi (PM) toplantısında Sancar’ın konuşması iki ittifak arasında denge kurup ayrı bir güç olmaya yönelikti. Sancar, “Bizi bakanlık pazarlığına indirgeyemezsiniz” sözüyle çıtayı yükseltti. HDP’nin PM toplantısında önümüzdeki dönem izlenecek siyasetin de konuşulduğu biliniyor. Buradaki kritik soru da şu: HDP’nin izleyeceği siyaset nerede, kimler tarafından, nasıl belirleniyor? Bu siyasi hareketin fiilen Edirne, İmralı, Ankara, Diyarbakır ve Kandil olmak üzere beş sıklet merkezi var. 2019’daki yenilenen İstanbul seçimleri gösterdi ki iktidarın en kolay şekillendirebileceği sıklet merkezi İmralı. Ancak orasının tüm yapıyı bir arada aynı yöne çekme gücü tartışmalı. *** HDP, 1989’dan bu yana kurulan partiler içinde en uzun ömürlü olanı. HDP’ye gelene dek, HEP, ÖZEP, ÖZDEP, DEP, HADEP, DEHAP, DTP, DBP tüketildi. HDP’den önceki partilerin ömrü 2-9 yıl arasında oldu. Onuncu yılındaki HDP, tüm Türkiye’nin partisi olma sürecinde bütün sağduyulu kesimleri ikna eden bir sınav verebilir mi? Sancar bu ve benzeri sorulara biraz da öfkelenerek “Türkiye partisi olma unvanını en çok hak eden parti biziz” diye başlayarak yanıtlıyor. Ancak oluşan algıyı ortadan kaldırma sorumluluğu yine bu hareketin. HDP, kabul gören bir siyaset yaptığında batıdaki büyük illerden de oy alabiliyor. Bakmayın bugünkü siyaset yapma biçimine, seçim arifesinde iktidarın HDP’ye reddedilmesi zor öneriler getirmesi hiç de düşük olasılık değil. Belki de HDP yöneticileri son PM toplantısında kendi iç dengelerini nasıl sağlayacaklarını konuştular! Şu aşamada görünen şöyle özetlenebilir: Belediyeleri elinden alınmış, kapatma davası tepesinde Demokles’in kılıcı gibi sallandırılan bir partinin, üst yönetimi kontrol altına alınsa bile, taban bunu sallamaz!",https://www.cumhuriyet.com.tr/yazarlar/mustafa-balbay/hdpnin-bitmeyen-sinavi-1980257
Mustafa Balbay,Silivri Mahpushanesi,08 Eylül 2022 Perşembe,"Duydum ki adını değiştiriyorlarmış Silivri... Bundan sonra Marmara diyeceklermiş! O zaman senin soğuk, nemli, dipleri yosun tutmuş yüksek duvarlarının arasında yaşanan zulüm ve direniş yok olmuş mu olacak? Güldürme beni Silivri... Bu, kokmuş aşın tabağını ya da adını değiştirmek gibi bir şey. Aşın adı değişince tadı da değişmiş mi olacak? O zaman kanarya koysunlar adını! Bulunduğun yerin tam adresi Semizkumlar Mahallesi. Bu da fena değil... İşin kara mizahı bir yana, yok öyle adını değiştirip kenara çekilmek. Seni müze yapacağız Silivri. Değil Türkiye’nin, Avrupa’nın en büyük cezaevisin sen. Doluluk oranın hep yüzde 100’ün üzerinde. 11 bin kişilik, 9 cezaevinden oluşan bir kampusta mahpus sayının 25 bine çıktığı zamanlar olduğuna göre, bütün istatistikleri patlattın... DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet *** Senin duvarların bir gün dile gelecek Silivri. Koro halinde konuşacaklar. 5 adıma 14 adımlık, 7 metre yüksekliğindeki havalandırma kuyularına düşen bir serçe yükselemezdi. Kanatlarını boşuna çırparlardı. Bir tek bizden kaçmaya yeterdi güçleri. Ama o da uzun sürmezdi. İnsaflı bir gardiyan alıp dışarı götürürse nasıl mutlu ederdi bizi. Bugünlerde havalandırma boşluğuna günde birkaç saat güneş iniyordur. Sonbahar ilerledikçe güneş yükselecek. Kasım ortasında havalandırmanın üç metre üstünden geçecek, şubatın son haftasına kadar. O görüş odaların hiç unutulur mu Silivri? Arada cam bölme. İki tarafta telefon ahizesi. Sadece sesle kucaklaşma! Büyükler bunu anlar da çocuklar anlar mı? Kucaktaki bebelerin camın ötesindeki babasına dokunamayınca telefonda sesini öpmeye çalışması hiç unutulur mu? Yedi karo genişliğindeki hücrelerin 80 bölmeli demir parmaklıkları arasına bazen misafirler gelirdi. O güzelim örümcekler için cennetti sanki beton-demir ormanı. Elleri böbrek, karaciğer nakli için neşter arayan Prof. Dr. Mehmet Haberal’ın, demir parmaklıklara bakıp, “Suçum ne” diye haykırırken bir yandan da uluslararası bilimsel toplantılar düzenlemek için çırpınışı... Prof. Dr. Fatih Hilmioğlu’nun gencecik evladının ölümünü televizyonun altyazısından öğrenince attığı çığlığın gökyüzünü delişini... Hukukun lime lime doğranıp katledildiği spor salonundan bozma mahkemede, hâkimlerin linçlerini daha fazla dinlememek için senin hücrelerini bile özleyişimizi... Nasıl unuturuz Silivri? *** Sen zulmün ve direnişin simgesisin Silivri... Bir dönem dünyanın okuma-yazma oranı en yüksek yeriydin. Koğuşlarında, kütüphane diye ayrılan bölümündeki kitaplardan çok yazar vardı. Elbet revirin de vardı. Oradaki doktorlar ne sık değişirdi. Çoğunun “suçu” şu olurdu: Mahpuslara iyi davranmak! Kuddusi Okkır’ın ardından Kaşif Kozinoğlu da hapishane koşullarında ölünce doktorların her dediğini yapmak zorunda kalıyorlardı. Bir doktora reçete olarak şunu yazdırmıştık: Toprak! Demir ve betonla örülü hapishanede çıplak ayaklarımızla haftada 45 dakika toprağa basmanın iyi geleceğini yazmıştı doktor. Ve hayli ağır bir suçtu bu. Ne olursa olsun, demir ve betonun arasında da umut üretilebileceğini yaşattın bize Silivri... Elbet Silivri’nin yoğurdundan sahiline pek çok güzellikleri de var. Ama hapishanesi de var! Tel örgülerinde batan güneş, gökyüzü bahçesiydi... Güneş görmeyen nemli duvarlarında yeşeren yosunlar, havalandırma parkıydı... Koğuştan çıkıp duruşma salonuna gitmek için aştığımız 16 demir kapı uzun sabah yolculuklarıydı... Bütün bunları aşan özgürlük aşkımız demiri eriten bir ateş topu gibiydi... Adını değiştirseler de anını, kimsenin haksızlığa uğramaması için hep yaşatacağız Silivri! Sen zulmün ve direnişin müzesisin!",https://www.cumhuriyet.com.tr/yazarlar/mustafa-balbay/silivri-mahpushanesi-1978439
Mustafa Balbay,Millet İttifakı tur bindiriyor!,24 Ağustos 2022 Çarşamba,"6’lı masanın ilk turu tamamlandı. 12 Şubat’ta CHP Genel Başkanı Kemal Kılıçdaroğlu’nun ev sahipliğindeki ilk liderler toplantısı yapıldığında akıllardaki ilk soru şuydu: Acaba kalıcı olur mu? Altı partinin lideri altı kez buluştu ve ikinci turun tarihi açıklandı; 2 Ekim’de CHP Genel Merkezi’nde... Deyiş yerindeyse tur bindirecekler... Bu tablo demokrasimizin geldiği nokta ve geleceği açısından son derece önemli. Altı partinin tabanı dikkate alındığında siyasi yelpazemizin pek çok rengini içinde barındırıyor. İlk buluşmanın ardından altı partinin üst yönetimi ile konuşmuş, şu izlenimi almıştık: Maya tutmuş! Aradan geçen yedi ayda zaman zaman çıkan kimi pürüzlere karşın hedef ortaklığı devam etti. Bir partinin temsicisi şubat ayında şu değerlendirmeyi yapmıştı: Öylesine güçlü bir mutabakat oluştu ki önümüzdeki dönem kimi sorunlar çıksa bile bunu çözecek irade var! *** Toplantı sonrası yapılan açıklama gerçekten güçlü bir hedef ortaklığının devam ettiğini gösteriyordu. Ortak açıklamanın ana hatları şöyleydi: 1- Beraberliğimiz kalıcı, seçime kadar değil, sonrasını da içeriyor. 2- Yeni sistemin nasıl olacağına büyük ölçüde karar verdik. Ayrıntılar üzerinde çalışıyoruz. 3- Cumhurbaşkanı adayımız ortak olacak. 13. cumhurbaşkanı Millet İttfakı’nın adayıdır. Millet İttifakı’nın sürdürmekte olduğu bu iradenin devamda iki olasılık var: 1- Altı parti büyük bir özgüven içinde 2023 seçimlerini kazandım duygusuna girer. Hiçbiri tek başına sorumluluk almadığı için top ortada kalır. 2- Hedef ortaklığının getirdiği enerji bütün partileri ateşler. Seçimi seçimden önce kazanmak üzere toplumla güçlü bir bağ kurulur. Her iki seçeceğin de izlerini görüyoruz. Özgüven elbette iyi bir değerdir ama hem hatalara açıktır hem tembelliğe! Millet İttifakı içinde iktidar değişikliğinin her hal ve şartta mutlak olduğuna inananların oranı az değil. İkinci şık için öncelikle liderlere büyük sorumluluk düşüyor. Zaferin kesin olduğu güvenini vermekle, bunun büyük emek istediği gerçeğini unutmamak arasındaki dengeyi iyi kurmak gerekiyor. Millet İttifakı’nın çok dikkatte tutmadığı bir başka gerçek de şu: Seçime giriş koşullarını iktidar belirleyecek! Bu koşulların nasıl olacağını şu aşamada öngörmek zor ama normal olmayacağını söylemek de zor değil. Kazanmak için her yol geçerli. İktidar ideal bir seçim ortamı için üç temel hedef belirlemişti: 1- Millet İttifakı’nın parçalanması. 2- Bir dış başarının elde edilmesi. 3- Ekonomi iyiye gidiyor havasının oluşturulması. *** Görünen o ki bunların olmayacağını gördüler. Şimdi yol haritasını değiştirdikleri anlaşılıyor. Cumhur İttifakı’nın geliştirdiği yeni stratejiyi şöyle özetleyebiliriz: 1- Millet İttifakı’nın adayını lime lime etmek. 2- Dış politikadaki yanlışlardan dönüp bunu büyük siyaset olarak sunmak. 3- Ekonominin birinci planda olmayacağı bir seçim süreci gündemi oluşturmak. Burada en tehlikeli olan üçüncü şık. Enflasyon fırlamışken, gerçek gelir kat kat azalmışken, hedeflerin tümü çökmüşken seçimlerde nasıl ekonomi konuşulmaz? Şu aşamada bu sorunun yanıtını iktidardakiler de bilmiyor! Ama arıyorlar! Biz olasılıkları sıralamayalım! İkinci tura hazırlanan Millet İttifakı’nın bir sorumluluğu da seçime giden yolun seçmende güvensizlik yaratmamasını sağlamak.",https://www.cumhuriyet.com.tr/yazarlar/mustafa-balbay/millet-ittifaki%C2%A0tur-bindiriyor-1973070
Mustafa Balbay,Kaza geliyorum der!,23 Ağustos 2022 Salı,"Hafta sonunda Mardin ve Gaziantep’ten gelen kaza haberleri Türkiye’yi sarstı. İki kazada 35 kişi yaşamını yitirdi, 57 kişi yaralandı. Savaş gibi! Her iki kazanın, daha az kaybın olduğu ilk kazadan sonra başka bir aracın olay yerindekilere çarpması sonucu büyümesi ayrıca irdelenmesi gereken bir durum. Bizde başa gelen bir kazayı küçümseme ya da önlem almadan müdahale etme ne yazık ki çok yaygın. O nedenle ilk küçük kaza, devamında büyük kayıplar doğurabiliyor. Mardin ve Gaziantep’teki kazalardan çıkarılması gereken dersler var mı? Medya bunları nasıl işlemeli? Bu sorulara yanıt Radyo ve Televizyon Üst Kurulu’ndan (RTÜK) geldi: Yayın yasağı! Bir olayın kamuoyu önünde derinlemesine araştırılmasını yasakladınız mı, sorunu çözdünüz demektir! *** Yıllar önce bir strateji dergisinde okumuştum. 20. yüzyıldaki savaşlarda şehit olan Türklerin ciddi bir kısmının önce ayağından sonra başından vurulduğu dikkati çekmiş. Nedenini araştırmışlar, şu çıkmış: Ani bir saldırıda hemen yere yatan askerlerin bir bölümü yatarken bacağını üste kıvırıp savaş düzeni alırmış. O sırada hedef haline gelen bacağından vurulunca ani bir hareketle başını kaldırıp bacağıma ne oldu diye bakarmış. İşte o sırada başından vurulurmuş. Bunun üzerine eğitimde buna ayrıca eğilmişler. Mardin ve Gaziantep kazalarındaki kayıplara bakıp, “savaş gibi” yorumu yapınca anımsadığımız bu araştırmaya benzer pek çok “eğitimsizlik cinayeti” var. Her iki kazada da ilk olay anından sonra yola gerekli uyarı işaretlerinin konmasından ilk yardım tekniğinin bilinmesine kadar gerekli önlemler alınsaydı böyle bir felaket yaşanmazdı. Sevgili dostum Dr. Ülkümen Rodoplu’nun ilk yardım kitaplarından anımsıyorum, o kadar basit tekniklerle, müdahalelerle insan yaşamını kurtarmak mümkün ki! Bunun için önce ilk yardımın bilincinde olmak gerek, herkes olmasa bile söz konusu kaza yerlerindeki kalabalıkların içinden en azından birkaç kişinin bunu bilmesi gerek! Dr. Rodoplu’ya kazayı nasıl değerlendirdiğini sordum. İşte yanıtı: “Alan yönetimi yok. Müthiş bir kaos var. İlk giden ekibin önce bölgenin güvenliğini sağlaması gerekli. Saha güvenli değilse yaralıya dahi müdahale etmemek gerekir...” Okullarda ilk yardım dersi nasıl? Dr. Rodoplu şöyle diyor: “4 ve 7. sınıfta sadece bir ünite. O da mayısa, okul bitimi rehavetine denk geliyor!” Ölenlere Allah’tan rahmet, yaralılara acil şifalar diliyoruz. Kaza olduktan sonra yol gösteren çok olur ama böylesi geliyorum diyen kazaları ne yazık ki daha çok yaşayacağız. Örneğin Mardin’deki kaza dünya medyasına şöyle yansıdı: Türkiye’deki kazada 1 kişi öldü, pek çok kişi yaralandı, onları kurtarmaya gelenlere TIR çarptı 19 kişi öldü! *** Trafik kazası istatistiklerine bakınca durum daha net ortaya çıkıyor. Kaza yerinde yaralı olup hastaneye kaldırılırken ya da hastanede ölenlerin sayısı, kaza yerinde ölenlerden daha fazla. 2021 yılı istatistikleri 2421’e 2941! Kazalarda ilkim nedeni yüzde 1-2, yol-çevre nedeni yüzde 2-4, araç nedeni yüzde 2-4, sürücü hatası yüzde 90-95! Demek ki iyi eğitim, trafik kazasına karşı da şart. Dr. Rodoplu uyarıyor: “Örneğin, yüzme bilmeyen bir kişi boğulmak üzere iken, yardıma giden kişi boğulmalara nasıl müdahale edeceğini bilmiyorsa boğulan sayısı ikiye çıkar.” Kaza kaderin değil, ihmalin eseridir!",https://www.cumhuriyet.com.tr/yazarlar/mustafa-balbay/kaza-geliyorum-der-1972672
Mustafa Balbay,100. yılın birikimi!,27 Ağustos 2022 Cumartesi,"Silivri mahpusluğunun ilk aylarından sonra sürecin uzayacağı anlaşılınca kendime şunu söylemiştim: - Arkadaş, artık buradan ne zaman çıkacağını değil beden ve beyin sağlığını koruyarak yaşamayı hesapla. Özgürlük günü geldiğinde sevdiklerine, “Sizi yola baktırdım ama yere baktırmadım” diyebilmelisin. Bunun başlıca yolunun okumak, yazmak, üretmek, deyip kâğıda, kaleme, kitaba sarılmıştım. Ne üretmeli? Elbette üretecek çok şey var ama en çok gelecek üretmeli! Prof. Dr. Ahmet Taner Kışlalı’nın dediği gibi insan geçmişini ne kadar derin bilirse geleceğini de o kadar iyi kurar. 2010’lu yılların başında “gelecek üretimi” derken en çok şu konuya girmiştim: 100. yıllar... Tarihimizin en önemli dönemeçlerinin 100. yılları gelmişti. DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Balkan Savaşı, Birinci Dünya Savaşı, Çanakkale ve devamında Türkiye Cumhuriyeti’nin kuruluşuna giden yol... *** Büyük Taarruz’dan 30 Ağustos zaferine, İzmir’in kurtuluşundan barış antlaşmalarına giden yola kadar Kurtuluş Savaşı sürecinin 100. yılındayız... Bu süreç, Birinci Dünya Savaşı’nın sonuçlarını reddeden, bir bakıma 20. yüzyılın başındaki emperyalist ezberleri bozan büyük bir dönemin adıdır. Bu süreç, yüzyıllardır devam eden gerilemeyi durduran, dünya sahnesine çağdaş bir devletin katılmasını sağlayan bir devrimin adıdır. Bu süreç, dışta emperyalizme, içte cehalete ve yenilmiştik duygusuna karşı olağanüstü bir toplumsal inşanın adıdır. Sonuçlar budur ama bu süreç nasıl hazırlanmıştır? Mustafa Kemal’in kafasındaki “akıl ordusu” tarafından hazırlanan Büyük Taarruz aslında onlarca filme, romana konu olabilecek zenginliktedir. Bu alanda yapılmış olanları selamlıyoruz. Ancak yapılabilecekler bunun onlarca katı. Mustafa Kemal’in ağustosun son haftasında tümüyle Ankara’daymış havası verebilmesi ve ajanların cirit attığı Ankara’dan gizlice ayrılıp Büyük Taarruz’u hazırlaması bir destandır... 26 Ağustos’ta sabaha kadar Reşat Nuri Güntekin’in Çalıkuşu romanını okuyup gün ışımadan taarruz emrini vermesi, bizzat çizdiği hareket planının tam uygulanması, devamında birkaç gün içinde savaşın seyrinin değişmesi bir destandır... Savaş yorgunu askerlerin İzmir’e doğru 15 günde 400 kilometre yürümesi bir destandır... İngilizlerin 10 Eylül günü duruma bakıp “Mustafa Kemal bir zafer kazandı. Bu ona yeter. Ordusu da zaten yorgun, yeni bir savaşı kaldıramaz. İstanbul’u bırakmayalım” siyasetine karşı Mustafa Kemal’in, 2 süvari birliğini İzmir’den Trakya’ya hareket emrini vermesi bir destandır... *** Elbette en büyük destan bu savaş zaferlerini barış zaferleri ile taçlandırmaktır. Cumhuriyeti kurmaktır. Bir kuşak içinde toplumu dönüştüren devrimler yapmaktır. Sonraki yıllarda yükselip alçalan karşıdevrim girişimlerine karşı şu bir gerçektir: Cumhuriyetin kazanımları Cumhuriyeti koruyacak kadar güçlü bir birikimdir. İşte en son sanatçı Gülşen üzerinden topluma verilmek istenen gözdağı geri tepti. 2023’te de Cumhuriyetin 100. yılını kutlayacağız. Sevgili kardeşim, Cumhuriyet’le nefes alıp veren, Cumhuriyet Vakfı’nın genel sekreteri Işık Kansu ile sık sık yaptığımız gibi geçen gün kahve içimi sohbet ediyorduk. Ana konumuz doğal olarak gazetemiz, ülkemiz, 100. yıllardı... Kansu soyadına milim toz kondurmadan var gücü ile üreten, üretenlere omuz veren Işık, 100 yıldır ülkemiz  hangi alanlarda ne biriktirdi sorusuna yanıt verecek bir kitaplar serisi planladığını anlattı. Her alanı, uzmanı yazacak. Bu da elbet Cumhuriyet’e yakışır. Aklına, emeğine sağlık sevgili Işık...",https://www.cumhuriyet.com.tr/yazarlar/mustafa-balbay/100-yilin-birikimi-1974148
Mustafa Balbay,Gorbaçov ve Sovyetler’in dağılması!,01 Eylül 2022 Perşembe,"Sovyetler Birliği’nin son lideri Mihail Gorbaçov 91 yaşında Moskova’da yaşamını yitirdi. Tarih üzerine söylenmiş sözlerden biri şudur: Kahramanlar hayattayken, tarih konuşmayı sevmez! Bu söz bağlamında değerlendirmek gerekirse tarih şimdi “konuşabilir”! Zira 1990 yılında Nobel Barış Ödülü alan Gorbaçov’a ilişkin övgülerin ve eleştirilerin dozu çok yüksek! Bir yanda Soğuk Savaş’ı bitiren bir Gorbaçov var... Bir yanda dönüşümü sağlıksız yapmış ve sosyalist deneyimi tümüyle heba etmiş bir Gorbaçov var... Her ikisi için de söylenecek çok şey var... *** 1986’da Sovyetler Birliği Komünist Partisi (SBKP) Genel Sekreterliği’ne seçilen Gorbaçov, gelir gelmez kafasındaki tüm değişim hamlelerini yaşama geçirmeye başladı. Bütün bunların başı iki sözcüktü: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Glasnost (açıklık) ve perestroyka (yeniden yapılanma)... Gorbaçov’a göre sistem durmuştu, tıkanmıştı. Yeniden canlanabilmesi için bu iki temel ilkeyle hareket etmek gerekiyordu. Devlet kadrolarını gençleştirdi. Yönetim mekanizmalarına gelişleri o günün koşulları içinde olabildiğince seçimli hale getirdi. ABD ile girilen uzay yarışı bütçenin önemli bir bölümünü yuttuğu için hantallaşan ekonomiyi kapitalist söylemlerle makyajladı. 16 özerk cumhuriyet arasındaki bağları yeniden tarif etmek üzere çalışma başlattı. Silahlanmanın sınırlandırılması için dönemin ABD başkanları Reagan ve Bush’la bir araya geldi. Yıllar sonra ilk kez Çin’i ziyaret etti. O günün Batı Almanyası’na, Finlandiya’ya gitti. 20 Ağustos 1991’de birliğin yeni anlaşması oylanmadan bir gün önce 19 Ağustos’ta darbe girişimi ile karşı karşıya kaldı. Bütün bu gelişmelerin devamında Sovyetler Birliği Aralık 1991’de çöktü. Moskova’ya ilk kez Temmuz 1991’de Sovyetler Birlği döneminde gittim. Gorbaçov’un bir basın toplantısını da izleme fırsatım oldu. Daha çok sokak gözlemleri bilgilendirici idi. O günlerde şu fıkra anlatılıyordu: “Lenin 1917’de devrim yapıp Sovyetler’i kurdu, devrim treni yola çıktı. Stalin döneminde yol bitti. Stalin, ‘Arkadaki rayları öne döşeyin’ dedi, devam etti. Kruçev duran trenin içindekilere, ‘Sallanın tren gidiyormuş gibi olsun’ dedi. Brejnev sallama ile olmayacağını gördü, ‘Bir kısmınız trenden inip arkadan itsin’ dedi. Gorbaçov geldi, ‘Herkes insin, sistem çöktü’ dedi.” O günlerde Moskova’da en çok bu fıkra konuşuluyordu. *** 1991’deki o gezi sırasında Kızıl Meydan’a 5 dakikalık yürüme mesafesindeki Politeknik Müzesi’ne gittim. Müzenin girişinde 1961’de uzaya ilk çıkan insan Yuri Gagarin’in temsili görüntüsü vardı. Sovyetler 1961’de uzay teknolojisinde çağ atlamıştı. Az ötede ise günlük yaşama dair “teknoloji” vardı. 1991’de ileri teknolojinin parçası olarak konan otobüs Türkiye’de 1970 yıllardakiler gibiydi. Göz sağlığına ilişkin gelişim ileriydi. 7 yaşındaki bir kişinin gözünün 70 yaşında ne olacağını biliyorlardı. Güneş gözlükleri ise tek tipti. Sovyetler uzayın derinliklerine ilk kez bir insan göndermiş ama o insanın güzel bir gözlük takmak isteyebileceğini düşünmemiş ya da önemsememişti. Yine aynı günlerde Moskova’da ilk kez açılan McDonald’s’ta kuyruk 300 metreydi. Gorbaçov, değişim demese ne olurdu sorusunun net yanıtı elbette yok. Noktayı Gorbaçov’un birkaç yıl önce verdiği bir demeçle koyalım: “Putin’in uygulamaları Sovyet Komünist Partisi döneminin kötü bir versiyonunu çağrıştırıyor.” Rusya vatandaşı Gorbaçov öldü. Sovyetler’in son lideri Gorbaçov’un nasıl yaşayacağı artık daha geniş açıdan konuşulacak.",https://www.cumhuriyet.com.tr/yazarlar/mustafa-balbay/gorbacov-ve%C2%A0sovyetlerin-dagilmasi-1975884
Mustafa Balbay,Komşumuz Çin!,18 Ağustos 2022 Perşembe,"Ukrayna’daki NATO-Rusya savaşı devam ederken ağustos ayı farklı bir gündemle başladı. ABD Temsilciler Meclisi Başkanı Pelosi’nin Tayvan’ı ziyaret etmesinin yankıları ve artçı etkileri devam ediyor. 15 Ağustos’ta ABD-Çin karşılıklı gerilim tazeledi. Tayvan’ı kendi topraklarının bir parçası olarak gören Çin, buraya yabancı bir ülke temsilcisinin hangi nedenle olursa olsun ziyaretini egemenlik hakkına saldırı gözüyle bakıyor. ABD de bunu elbette çok iyi biliyor. Çin, tepkisini neredeyse Pelosi düzeyine indirip bölgede hâkim güç olduğunu ortaya koyan tatbikatlarla yetindi. Rusya’yı hemen dibindeki Ukrayna’ya kilitleyen ABD, Çin’i de hemen dibindeki Tayvan’la meşgul etme taktiğine devam ediyor. İlk günlerde yükselen “Üçüncü dünya savaşı mı çıkacak” sorusunun yerini Çin’in nasıl bir taktik izleyeceği beklentisi aldı. Taktik şöyle özetlenebilir: Barış silahını elden bırakmadan yürümek! *** Çin’in küresel ölçekte izlediği stratejik bakış, ne pahasına olursa olsun “bir kuşak bir yol” politikasını bırakmamak üzerine. Ukrayna savaşı bunu olumsuz etkilese de bu yolun temelleri, yol kazalarını dikkate alarak atılmıştı. Projenin başarılı olması için öncelikle Çin’in kendi içinde ve çevresinde güçlü, egemen olması gerek. Tayvan da işte tam buraya oturuyor. Uluslararası ilişkilerde kalem oynatan hemen herkesin üzerinde birleştiği gerçek şu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Çin, en geç 2030’a dek Tayvan’ı resmen sınırları içine alır! ABD bunu gördüğü için işin o kadar kolay olmayacağını göstermek istiyor. Hatta devamında Çin’i Tayvan’a çekip gücünü orada eritmek de hiç fena olmaz! Ancak yukarıda vurguladığımız gibi Çin’in temel stratejisi buna uygun görünmüyor. ABD’nin Irak’ı işgal etmesine giden yolu Saddam’ın, “Kuveyt benimdir” demesi açmıştı. Saddam’a bu hevesi ABD’nin verdiği, böylece kendi oyununa yer açtığı çok konuşuldu. 24 Şubat’ta Ukrayna’ya savaş açan Rusya’nın da bu yola girmesini ABD’nin hayli fazla istediği sonuçlarından belli. İşte NATO... Kendisine yeni görevler edindi, Soğuk savaş döneminde bile başaramadığı İsveç, Finlandiya genişlemesini sağladı. Ukrayna ile Rusya aynı dili konuşup, aynı dini yaşayıp savaşıyor. Çin ve Tayvan da aynı dile, aynı kültüre sahip! Çin Komünist Partisi’nin 10 Ağustos’ta yayımladığı Beyaz Kitap şunu gösteriyor: Yakın gelecekte Tayvan, Hong Kong modeli ile Çin’le hemhal olacak! 19. yüzyıldan beri İngiliz egemenliğinde kalan Hong Kong, 1 Temmuz 1997’de Çin’e devredildi. İngiltere bunun olmaması için her yöntemi denedi ama Çin, “iki sistem bir devlet” yöntemi ile geçişi başardı. Hong Kong özel sistemini korudu ama Çin topraklarına katılmış oldu. O dönem Hong Kong şu başlıkla irdelenmiştir: Çingiliz modeli! Tayvan konusu da buraya gidiyor. *** Başlıkta “Komşumuz Çin” dedik. Bu, abartı ya da ironi değil. Her şeyden önce Çin’in içinde Türkiye topraklarının iki katı büyüklükteki bir alanda Uygur Türkleri var. Devamında Kırgızistan ve Kazakistan’la başlayan Orta Asya Türk cumhuriyetleri var. Bu ülkeler Şanghay İşbirliği Örgütü (ŞİÖ) üyesi. Hepsinin yönetim modeli adım adım demokrasiyi hedefliyor ama temel anlayış Çin modeline daha yakın: Çok partili, daimi tek parti iktidarı! Uygur Türklerinin durumu doğal olarak Türkiye’de de yankılanıyor. Türkiye’nin ülke dışındaki soydaş ve akraba topluluklara geleneksel politikası şudur: 1- Kimliğinizi ve kültürünüzü koruyun. 2- Bulunduğunuz ülkenin kurallarına uyun. Bunun sonuçları hep olumlu oldu. Türkiye, Çin politikasını her açıdan şu yaklaşımla üretmeli: Komşumuz...",https://www.cumhuriyet.com.tr/yazarlar/mustafa-balbay/komsumuz-cin-1970905
Mustafa Balbay,Seçim güvenliği!,13 Ağustos 2022 Cumartesi,"Demokrasi için kullanılan tanımlardan biri şudur: İktidar dünyanın her ülkesinde vardır, muhalefet ise sadece demokrasisi rayına oturmuş ülkelerde vardır. Bunu seçimlere indirgersek şöyle diyebiliriz: Seçim dünyanın her ülkesinde vardır, adil ve güvenli seçim ise sadece hukuk devletlerinde vardır! Türkiye’de zaten pek çok alanda güvenlik sorunu var. KPSS ile sınavların güvenliğinin kalmadığını bir kez daha gördük. TÜİK’le devletin rakamlarına güven olmadığını en az ayda bir kez yaşıyoruz. Son enflasyon oranında DİSK, ENAG ve TÜİK çok farklıydı. Bakan Nebati’den iktidarın ekonomi politikasına güven olamayacağını bir kez daha anladık. Cemevlerine yönelik karanlık hareketler akla her şeyi getiriyor, toplumda insanların birbirine güveni hedefe konuyor. *** DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Seçim güvenliği demokrasiden ekonomiye kadar her şeyin başı... Kılıçdaroğlu’nun seçmen listelerine ilişkin söylemi konuyu yeniden gündeme getirdi. Türkiye tam bir hukuk devleti olsa, Yüksek Seçim Kurulu (YSK) üyelerinin seçimi iktidarın elinde olmasa, seçim geceleri akla hiç olumsuz bir şey gelmese, sandıktan çıkana kimsenin itiraz etmeyeceği bir güven oluşsa siyasi partilerin ayrıca sandık, seçmen, seçim güvenliği üzerinde durmasına gerek kalmaz. Türkiye’de öyle mi? Her şeyi bir kenara koyalım, İstanbul seçimlerini anımsatalım. 31 Mart 2019 gecesi saat 19.15’te yayın yasağı kalktı. Anadolu Ajansı (AA) ilk sandık sonucunu duyurdu: Binali Yıldırım yüzde 55.03, Ekrem İmamoğlu yüzde 41.97! 13 puan fark var. CHP’li seçmenin moralini bozmaya, “Yine kaybettik” deyip sandık başlarından çekilmeye bire bir! İlerleyen saatlerde AA sık sık veri akışını durdurdu. Saat 23.30’da Binali Yıldırım sahneye çıktı. Yayladan ovaya bağırır gibi seslendi: “İstanbul’u kazandık!” Birkaç dakika sonra İmamoğlu sahneye çıktı, Yıldırım’a çaktı: “Hayır kazanmadın... Ben öndeyim...” İmamoğlu’nun kazandığı an, o andır. İmamoğlu’na o anı yaşatan da CHP İstanbul İl Başkanı Canan Kaftancıoğlu’nun önderliğinde parti örgütüdür. Sonrası malum... Eğer o gece iyi organize edilmeseydi, sadece seçim kurullarına güvenmek yerine adeta ayrı bir seçim güvenliği hattı kurulmasaydı, Binali Yıldırım’ın zafer konuşmasından sonra oylar sabaha kadar yükselip düşecek, gün ağarırken kesin olmayan resmi sonuç açıklanacak, CHP iki gün içinde itiraz edecek, atı alan Üsküdar’ı geçecekti! CHP önündeki seçimlere, sandık ve seçmen güvenliği açısından da hazırlanıyor. Kılıçdaroğlu, geçtiğimiz günlerdeki görüşmemizde bu konuya ayrı bir önem verdiklerini üstüne basa basa söylemişti. *** Son durum şu: YSK, seçime katılma yeterliliği olan partilere her seçim döneminde iki kez seçmen listelerini veriyor. CHP’nin YSK’deki temsilcisi Mehmet Hadimi Yakupoğlu, yerel seçim, genel seçim ve cumhurbaşkanlığı seçimini gerekçe göstererek ortalama her yıl seçmen listelerini alıyor. Son 10 yıldır Emrehan Halıcı, Erdal Aksünger ve halen Onursal Adıgüzel sorumluluğunda genel merkezde bu listeler kayda geçiriliyor. CHP aynı zamanda seçmen olan 1.1 milyon üyesi ve ilçe örgütleri aracılığıyla seçim bölgelerinde olağanüstü bir değişim olup olmadığını kontrol ediyor. Yakupoğlu’nun YSK ile tamamen yasal zeminde kurduğu diyalogla genel doğrulama yapılıyor. Kılıçdaroğlu da bunca yıl sonra alınan bu mesafeden duyduğu övüncü dile getirmek için, “Bizdeki bilgiler YSK’de yok” diyor. Vayy sen misin diyen? Gelinen noktada CHP’nin hem seçime hem seçim güvenliğine hazırlanması gerekiyor. Güvensizlik değişim isteyenleri sandıktan soğutur. Bu da demokrasinin felaketi olur!",https://www.cumhuriyet.com.tr/yazarlar/mustafa-balbay/secim-guvenligi-1969005
Mustafa Balbay,Suriye’de aklın yoluna doğru mu?,10 Ağustos 2022 Çarşamba,"Tahran Zirvesi’nden sonra Soçi’de de ana konu Suriye idi. İktidarın yarı ve tam resmi yayın organları 5 Ağustos’taki dört saatlik Erdoğan-Putin görüşmesinin sonuçlarını ballandıra ballandıra anlatıyorlar. Erdoğan, Putin’in kendisini Şanghay İşbirliği Örgütü’nün (ŞİÖ) toplantısına davet ettiğini söyledi. Artık uluslararası ilişkiler ikili ilişki haline geldiği için bu haber doğal karşılandı. Oysa Türkiye’nin böylesine önemli bir toplantıya katılımının daha kurumsal bir davetle olması gerekirdi. Tarihten bir yaprak... Birinci Dünya Savaşı’ndan sonra kurulan Milletler Cemiyeti’ne Türkiye’nin katılımı da beklenmektedir. Atatürk’ün çevresi, “Paşam hemen başvurup katılalım” der. Atatürk’ün yanıtı şu olur: “Onlardan resmi bir davet gelsin. Ondan sonra katılırız.” Davet gelir, Türkiye katılır... *** 19 Temmuz’daki Tahran Zirvesi’nde Putin, Erdoğan’a, “Suriye’de terör yuvalarının Türkiye’ye zarar vermesi elbet kabul edilemez. Ancak Türkiye bu sorunu Şam’la işbirliği yaparak çözmeli” demişti. İran Cumhurbaşkanı Reisi de aynı konuya bir başka açıdan yaklaşmıştı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Irak gibi Suriye’de de sorunlara mezhepsel açıdan bakıyorsunuz. Bunu kabul edemeyiz. Bize yönelik bir güvenlik sorunu olarak görürüz.” Erdoğan bunlara verdiği yanıtı Tahtan dönüşü birkaç kez dile getirdi: “Biz terörle mücadeleden vazgeçmeyiz. Suriye’de gerekirse yeni operasyon yapılır.” Soçi dönüşü ise Erdoğan’ın Putin’in görüşlerini de açıkça dile getirdiğini gördük. Devamında da şöyle dedi: “Biz zaten istihbarat örgütleri bağlamında görüşüyoruz. Bizim istihbaratımız Suriye istihbaratıyla bu konuları yürütüyor.” Bu söylem Suriye ile aramızdaki sorunların çözümü için adım adım aklın yoluna gelinmekte olduğunu gösteriyor. Görünen o ki Mısır’la başlayan yeni süreç Suriye ile de olabilir. Şam yönetimiyle diyalog olmadığı sürece attığımız her adımda meşruiyet tartışması yaşanacak. Örneğin iktidar yetkilileri yeri geldikçe övünerek Suriye’nin kuzeyinde binlerce briket ev yapılmakta olduğunu söylüyor. Komşumuzun huzur içinde olması bizi de olumlu etkiler. Bu tür şeyler de bulaşıcıdır. Ancak BM’nin onayının olmadığı bu briket evler bir başka açıdan bakınca Suriye’nin toprak bütünlüğüne müdahale. Her alanda olduğu gibi uluslararası alanda da haklı olmak yetmez, haklı kalmak gerekir. *** İran Cumhurbaşkanı Reisi’nin Tahran’da Erdoğan’a söylediği “mezhepsel” bakış bölgede yaşananların kökünü oluşturuyor. İlk bakışta ters gibi görünebilir ama İran ve ABD bu konuda birleşiyor, bölgede mezhep ayrılıklarına dayalı bir siyaset izliyor. ABD, Irak’ı işgal ettikten sonra siyaseti ağırlıklı olarak mezhepsel farklılıklar üzerine oturttu. Son dönemde Irak’ta da özellikle Sadr’ın Şii hareketin öncüsü olarak parlamentodan çekilip ortalığı karıştırması hayra alamet değil. İşte böyle bir ortamda içimizde de muharrem ayının ilk günü Ankara’da aynı anda üç cemevine saldırı bizim gündemimizi de belirledi. Saldırının tüm kesimler tarafından kınanması olumlu. Ancak iktidarın bunu siyasal açılıma çevirme arayışı akla bir dizi soru işaretini getiriyor. Bütün bunlar bize şunu söylüyor: Laiklik birlikte yaşamanın en güçlü zemini!",https://www.cumhuriyet.com.tr/yazarlar/mustafa-balbay/suriyede-aklin-yoluna%C2%A0dogru-mu-1967705
Mustafa Balbay,Salda Gölü’nde sabah,20 Ağustos 2022 Cumartesi,"Çocukluğum Salda Gölü’ne 15 kilometre kadar uzakta, Sivri Tepe’nin eteğinde, bereketli bir ovanın kıyısında geçti. O yıllar çok tanınmış değildi Salda. Yaz ayları kamyon iç lastiğini lüks bir deniz aracı yapıp göl sefasına giderdik. Göller yöresinin incisiydi. Ama yüzme bilmeyeni affetmez, kendisini tanımayanı o hiç tanımazdı. Çevre köylerden de pek çok çocuk boğuldu. Yine de bizi çekerdi. Kıyısındaki en tanınmış yer Sultan Pınarı idi. Ama ne pınar... Yazın en sıcak günlerinde bile suyu çelik gibiydi. Etrafı dağlarla çevriliydi. Eşeler Yaylası bizim köyündü. Temmuzda yaylanın pınarlarından taş toplama yarışı yapardık. Su o kadar soğuktu ki en çok beş taş toplayabildiğimizi anımsıyorum. *** Geçtiğimiz günlerde Salda kıyısında 24 saat kalma fırsatımız oldu. Sabah gün doğarken Kayadibi’nden Doğanbaba yönüne doğru koşmanın tadı, güzelliği nasıl anlatılır ki! En büyük ressam, ışık. Güneşin ilk ışıkları çamların üzerinden süzülüp göle doğru inerken su renkten renge giriyor. Koyu lacivertle açık mavi arasında bu kadar çok ton mu olur; tonlarca... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kıyıdaki bembeyaz kumların suyla birleştiği yerde başka bir doğa olayı yaşanıyor sanki. Beyaz nasıl bu kadar maviyle birleşip sarmaş dolaş olabilir... Usul usul kıyıya vuran dalgalar suyun nefes alışı mı ne? Öylesine canlı, öylesine genç ve diri bir beden havası veriyor. Ortalıkta bir gürültü ki sormayın; keklikler... İnsanın dikkatini nasıl dağıtıyor... Keklik sesleri kayalardan dans eder gibi inip gökyüzüne havalanırken insanın kanatlanası geliyor. O keklik seslerini çocukluğumdan hatırlıyorum. Bize uçsuz bucaksız gelen harman yerimiz koca çayır, onların sesiyle güne başlardı. Hikmet Birand’ın Alıç Ağacı ile Sohbet kitabından anımsıyorum; denizden karaya ilk çam çıkmış. Kayaların bitimiden sonra bayrağı devralan çamlar beyaz kumların az ötesinde ormanlaşıyor. Çam ağacı yaşı çok ilerlediyse daha fazla kozalak dökermiş, türünü devam ettirmek için. Fazla kozalaklı çamlar insanı hüzünlendiriyor. Gölün kıyısı bir başka zenginlik. Dibinin ayna gibi olduğunu söylemeye gerek yok. İnsan suya dokunmaya kıyamıyor. Sanki ipek bir kumaş... Sayılamaz bir renk okyanusu. Suyun dibini görmek, sevdiğiniz bir insanın gözlerine bakmak gibi... Öylesine çekici... Gün yükselirken makiliklerin arasından doyup gelen keçiler beyaz kumların suyla buluştuğu hatta dizilip tatlı suyu midelerine indiriyor. O beyazların oluşumunu Prof. Dr. Doğan Kantarcı’dan bir dinleseniz, dokunmaya kıyamazsınız. *** Göl kıyısında bir turu da Yeşilova Belediye Başkanı Mümtaz Şenel’le yaptık. Bölgeyi doğallığını bozmadan korumak, rant çetelerini temizlemek için ölümü göze alan Mümtaz başkan uğradığı saldırının bacaklarındaki izlerine ve kalıcı yürüme zorluğuna karşın büyük bir yürek ve irade taşıyor. Gölün olabildiğince doğal kalması için çok önemli rol üstlenen Mümtaz başkan, genel iktidarla diyalog kapılarını kapatmadan, bilim insanlarının rehberliğini ihmal etmeden Salda ile nefes alıp veriyor. Mümtaz başkan yalnız olmadığını hissetmeli ki göller yöresinin kuruyan, küçülen, kirlenen göllerine Salda da eklenmesin. Bu güzellikler bize atalarımızdan miras değil, çocuklarımızdan ödünç. Salda gölü kıyısında bir sabah düşünün... Az ötede de lavanta bahçeleri!",https://www.cumhuriyet.com.tr/yazarlar/mustafa-balbay/salda-golunde-sabah-1971678
Mustafa Balbay,Senede bir gün: 17 Ağustos depremi!,17 Ağustos 2022 Çarşamba,"Bir söz vardır: Felaket büyük olursa, kayıplar sadece sayılardan ibarettir! 17 Ağustos 1999 Marmara depremi böyle anlatılabilir. Depremden uzunca bir süre sonra ölenlerin sayısı 17 bin 480 olarak açıklandı. 2010 yılında yayımlanan Meclis raporuna göre 18 bin 373 kişi yaşamını yitirdi. Resmi olmayan verilere göre ise 65 bin kişi o gece can verdi. Tablo gösteriyor ki büyük felaketin kayıplarını bile tam sayamadık. Aynı zamanda Türkiye sanayisinin kalbi olan Kocaeli yıllarca yaralarını sarmakta zorlandı. O gece depremin meydana geldiği 03.02’den itibaren Türkiye’nin iletişim sistemi de büyük deprem yaşadı. Ne kadar hazırlıksız olduğumuz ortaya çıktı. Aradan 23 yıl geçti. Türkiye bugün böyle bir depreme hazır mı? *** DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Başlıkta vurguladığımız gibi 17 Ağustos depremi ne yazık ki yılda bir kez çok iyi anımsanan bir nostaljik gün haline geldi. Her şey bir yana, büyük kentlerin deprem toplanma alanları ne durumda? Bugün bu alanların çok büyük bölümü deprem toplanma alanı değil, binlerce kişinin günlük hayatta buluştuğu ortak yaşama alanı. Bu yazıyı okuduktan sonra bu yönde bir sorgulama yapabilirsiniz. Çıkan sonuca şaşırmayın! Asıl Aziz Nesin’lik tablo ise şu: İmar barışı! Barış kavramının bu kadar kirletildiği çok az alan vardır. İmara aykırı bir inşaat yapmışsınız. Plana ne kadar uygun? Belli değil. Ne kadar dayanıklı? O da belli değil. Belli olan tek şey var: Kaçak yapılardan kazanılacak para! Bakanın yaptığı açıklamaya göre imar barışına 10 milyonun üzerinde yapı için başvuruldu. Yurttaşlar bunun için devlete 19 milyar lira yatırdı. Depreme dönersek... Mutlaka önlem alınması gerektiğini anlatmak için genel kabul gören sloganlardan biri şuydu: Deprem öldürmez, çürük yapı öldürür! Ancak Prof. Dr. İlyas Yılmazer buna katılmıyor. Bunun inşaat sektörü üzerinde spekülatif etkisi olan kötü niyetli kişilerce kullanıldığını düşünüyor. Prof. Dr. Yılmazer’in değerlendirmesi şöyle: “Deprem öldürmez, çürük zemin öldürür. Doğru tanım budur. Bina ne kadar sağlam yapılırsa yapılsın, ne kadar kaliteli malzeme kullanılırsa kullanılsın, eğer çürük zemine yapıldıysa kartondan inşa edilmiş gibi çöker. Ovaya kurduğun şehir, onlarca kilometre uzaktaki depremin bile merkez üssü haline gelebilir...” İlyas Hoca bunun onlarca örneğini veriyor. En sonra 30 Ekim 2020 Bornova depreminin merkez üssü kuş uçuşu 80 kilometre uzaklıktaki Sisam Adası idi. Deprem Sisam’da iki kişinin ölümüne neden oldu, Bornova’da ise 131 kişi öldü. “Burunova”dan “Bornova”ya dönüşen bu güzelim ova bizim üniversite öğrenciliğimiz döneminde şeftali bahçeleri, bamya tarlaları ile örülüydü. Bugün 10 katın üzerinde binalar ovanın üstüne çökmüş durumda. *** İlyas Hoca soruyor: - Marmara depreminden neden Boğaz’ın öte yakasındaki Avcılar hemen dibindeki Kartal’dan çok daha fazla etkilendi? Yanıt veriyor: - Çünkü Avcılar’ın eski adı Göltarla idi. Göltarla adının neden verilmiş olabileceği malum! İlyas Hoca soruyor: - Düzce depreminde neden kent merkezi büyük hasar gördü de fay hattına daha yakın Konuralp hiç etkilenmedi? Yanıt veriyor: - Çünkü Konuralp 4 bin yıllık, kayaların üzerine kurulmuş bir şehirdi. Düzce, adı üstünde düz bir ovaya kurulmuştu. Gelin ezberi temelden bozalım: Deprem öldürmez, çürük zemin öldürür!",https://www.cumhuriyet.com.tr/yazarlar/mustafa-balbay/senede-bir-gun-17-agustos-depremi-1970583
Mustafa Balbay,Suriye’de sil baştan,16 Ağustos 2022 Salı,"10 Ağustos günü bu köşenin başlığı şuydu: Suriye’de aklın yoluna doğru mu? Erdoğan’ın 5 Ağustos’ta Putin’le gerçekleştirdiği Soçi zirvesi sonrasında yaptığı açıklamalar bizde bu izlenimi yaratmıştı. Erdoğan, Putin’in “Suriye’de sorunların çözümü için Şam’la işbirliği şart” söylemini doğrudan kendisi dile getirdikten sonra güvenlik örgütleri aracılığıyla zaten diyaloğun olduğunu ilan etti. Ortadoğu’nun geleneğidir, en kanlı bıçaklı olduğunuz dönemde bile istihbarat örgütleri arasında pazarlık vardır. Ancak bu açıklanmaz. Erdoğan’ın ilanı, diyaloğun devamının geleceğini gösteriyordu. Biz de 10 Ağustos’ta bunu kaleme almıştık. Sözünü ettiğimiz yazının ardından İskenderun’dan bir Cumhuriyet okuru arayıp şu istemini iletti: “Sayın Balbay, emareler gerçekten Şam’la diyaloğa doğru gidiyor. Biz Suriyeliler konusunun nelere mal olduğunu, yakın gelecekte hangi sorunları doğuracağını çok iyi biliyoruz. Siz de yıllarca kalıcı çözüm için Şam’ı zorlamak şart diye yazıyordunuz. Eğer bu yola girerlerse lütfen, ‘İşte yine döndünüz’, ‘işte yine yanıldınız’, ‘Sonunda bizim dediğimize geldiniz’ şeklinde yaklaşmayın. Lütfen bunu yapmayın. Yeter ki sizin dediğiniz gibi aklın yoluna gelsinler... Yoksa bu işin sonu kötü...” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Okur o kadar içten bir ricada bulundu ki... Söz verdim... “Tamam” dedim, “Suriye’de barışa giden bir yol açıldığında geçmişe değil, önümüze bakacağız...” Suriye’deki yaklaşım değişikliği Dışişleri Bakanı Mevlüt Çavuşoğlu tarafından da son bir haftadır farklı şekillerde dile getiriliyor. Çavuşoğlu Bağdat’ta Suriye Dışişleri Bakanı ile ayaküstü görüştüğünü de dile getirerek asıl hedefin bölgede kalıcı çözüm olduğunu söyledi. Türkiye bunları konuşurken Suriye’nin kuzeyinden, yani hemen hemen tüm temel gereksinimleri Türkiye’nin karşıladığı bölgeden farklı haberler geldi. Özellikle Azez’de ibre 180 derece dönmüş, Türkiye aleyhine gösteriler başlamıştı. İş Türk bayrağını yakmaya kadar gitmişti. O gösterileri organize edenler elbette Türk bayrağını yakmanın bizim topraklarımızda nasıl yankılanacağını çok iyi biliyordu. Ve bunu yapanlar yıllarca Türkiye’den ayda ortalama 500 dolar maaş alanlardı. Çoğunun ailesi Türkiye’de ayrıcalıklı olarak kalıyordu. Özgür Suriye Ordusu (ÖSO) adıyla Şam yönetimine karşı mücadele edenler şimdi Türkiye’ye karşı mücadele ediyordu. İşin bu noktaya gelebileceğini yıllar önce yazmıştık. Zira Türkiye’de anlaşıldığı şekilde bir ordunun Suriye’deki koşullarda kurulamayacağı açıktı. İşte şimdi, “Dememiş miydik” demenin zamanı ama İskenderunlu okura söz verdik! *** 950 kilometre ile en uzun kara sınırımızın olduğu Suriye ile ilişkilerin çözüm ve işbirliği odaklı olmasını sağlayanların başında 10. Cumhurbaşkanı Ahmet Necdet Sezer gelir. Sezer, görev süresi boyunca en güçlü küresel aktöre karşı bile hep, “önce ülkemin yararları, önce komşularla iyi ilişki” demiş bir cumhurbaşkanı idi. Örneğin baba Esad’ın ölümünden sonra oğul Esad yönetime gelirken bu tavrını çok net korudu. Aslında bunların enine boyuna yazılması ülkemizin geleceği açısından şart! Bu aşamadan sonra Türkiye’nin Suriye politikası ne olacak? Suriye’nin kuzeyinden gelen haberler bölgede kanın akmaya devam etmesi için her türlü oyunun oynanacağını gösteriyor. Mademki 11 yılın ardında makas değişikliği kararı alındı, bundan dönülmemeli. Osmanlı İmparatorluğu’nun geleceğine kafa yoranlar İstanbul’un güvenliğinin Saraybosna’dan başladığını değerlendirirlerdi. O nedenle Saraybosna elden çıkınca “Başkenti değiştirmeli mi” tartışması yapmışlardı. Bugün için Türkiye’nin güvenliği şöyle özetlenebilir: Türkiye’nin güvenliği komşularıyla barıştan başlar!",https://www.cumhuriyet.com.tr/yazarlar/mustafa-balbay/suriyede-sil-bastan-1970121
Mustafa Balbay,Deniz bitti!,31 Ağustos 2022 Çarşamba,"Türkiye’nin iç barışına ilişkin yıllardır her türlü fay hattı gündeme geliyor. Çağın kutuplaşma konularına göre öne çıkan pek çok durum yaşandı. Bunların her biri ciddi toplumsal travmalar yarattı ama sonuçta kazanan ülkenin bütünlüğü oldu. Sadece Türkiye içinde değil dışında da tartışılan fay hatlarının sonuncusu yaşam biçimi üzerine. Şarkıcı Gülşen üzerinden gündeme gelen gerilimin ardında da bu var. AKP çekirdek tabanına şu mesajı verdi: - Bakın, 20 yıllık birikimimiz bir seçimde yok olabilir. Bunlar imam hatip düşmanı. Gülşen’i kimin savunduğuna dikkat edin. Onların hepsi bizim karşımızdadır. Önümüzdeki seçimlere bu pencereden bakın! *** AKP’nin seçim sürecinde ekonominin konuşulmayacağı bir takvim arzu ettiğini daha önce de yeri geldikçe vurguladık. Bunun çok zor olduğu görünen gerçek. Ekonominin önümüzdeki kış daha da kötüye gideceğini söylemek felaket tellallığı değil. Gerilimler üreterek ekonomideki üretimsizliği ortadan kaldırmanız mümkün değil. Otobid ile ücretsiz ekspertiz Otobid Fiyatı Gör İktidarın ortaya koyabildiniz son propaganda malzemesi şu oldu: - Geçmişte yapılanları anlatmak! Sarıldıkları bu yöntemin Türkçesi şu: Gelecek için önerebileceğimiz bir şey yok. Halka verebileceğimiz bir vaat kalmadı! Bu nedenle de geçmişe sarılmaktan başka çare bulamadılar. Durmuş bir saat bile günde iki defa doğruyu gösterir. Her şey bir yana 20 yılda yapılan 65 milyar dolarlık özelleştirmeden gelen paranın bir kısmını yatırıma harcasanız elbet ortaya bir eser çıkacaktır! Satılacak bir şey kalmayınca şimdi arazilere yöneldiler. Büyük rant fırsatı yaratacak araziler, adresleri belirlenerek satılıyor. Medyanızla bütün bunları büyük icraat olarak anlatabilirsiniz. Ancak şunu unutmayın: Halkın bir bölümünü aldatabilirsiniz ama tümünü aldatamazsınız. Halkı bir süre kandırabilirsiniz ama sürekli kandıramazsınız. Bütün bunlar bitince geriye ittifakı genişletmek kalıyor. İktidarın en son çaresi bu görünüyor. Cumhur İttifakı’nın üst katlarında iki olasılık konuşuluyor: 1- İYİ Parti’ye seçime çok az bir süre kala yeni bir öneri götürmek. 2- HDP’nin çoklu seçeneklerle Cumhur İttifakı’nın işine yarayacak konumda olmasını sağlamak. *** Her iki madde de son virajda başvurulacak yollar. İkisi için de yorumunuz şu: Tavanda bir plan olsa bile tabana uymaz. Şu saptamayı hem kamuoyu araştırmaları söylüyor hem bizim saha gözlemlerimiz: İYİ Parti’nin tabanındaki AKP karşıtlığı ve laiklik hassasiyeti en az CHP kadar. Böyle bir durumda İYİ Parti tabanı dağılacaktır. Akşener bunu bildiği için bu yolu hep kapatıyor ama Saray kapatmış değil. HDP’ye yönelik olarak masadaki pek çok seçenekten en güçlüsü şu görünüyor: HDP Meclis’te çok güçlü olsun ama Cumhurbaşkanlığı’nda Erdoğan’ı desteklesin! Bu pazarlık daha çok İmralı ile yürütülüyor. Ancak sadece orası ile yapılan pazarlığın sandığa uymadığını yenilenen İstanbul seçimlerinde gördük! Bütün bunlar halkı kandırmaya yeter mi? Deniz bitmiş görünüyor!",https://www.cumhuriyet.com.tr/yazarlar/mustafa-balbay/deniz-bitti-1975517
Mustafa Balbay,Türkiye’nin y-önü!,11 Ağustos 2022 Perşembe,"Sürekli gündemde olan soruların başında şu gelir: Türkiye’nin yönü ne olacak? Yanıt çoğunlukla ne olacağına değil, ne olmayacağına yönelik olur. “Türkiye Cezayir olmayacak”, “Türkiye İran olmayacak” bir dönemin sık yükselen sloganları arasındaydı. İktidardaki AKP, kuruluşunun 21. yılını kutlamaya hazırlanırken Türkiye, hiçbir kesimin tek başına yön vermeyeceği bir alamette ilerliyor. Ecevit hükümetinin, ABD’nin Türkiye üzerinden Irak’ı işgaline karşı çıkmasının ardından iktidara gelen AKP de başlangıçtaki çizgisinde değil. AKP’nin kaç kez kabuk değiştirdiğini saysak sütun yetmez. İktidarda kalmayı merkez haline getirip bunun etrafına ne gerekiyorsa koydu... *** Son 21 yıl bir yana sadece son 21 gün içindeki haberleri alt alta koysak Türkiye’nin yönüne ilişkin t-onlarca öngörüde bulunabiliriz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Her şeyden önce toplum saydamlığını kaybetti. İşin bu yanı toplumbilimcilerin, sosyal psikolojinin ilgi alanına giriyor. Yazının başında vurguladığımız gibi Türkiye’nin ne olmayacağına ilişkin değerlendirme yapmak gerekirse, Türkiye AKP ve onun çekirdek ideolojisinin kalıbına  girmeyecek. Buna hayır diyenlerin başında da AKP saflarında yer alanlar geliyor. Örneğin AKP’li milletvekili ve üst düzey bürokratların aileleri arasında bir dönem öne çıkarılmak istenen “harem-selamlık” otelde tatil tutmamış. Büyük çoğunluğunun eşi böyle bir tatile karşı çıkmış. Yine bu ailelerin çocuklarında da siyasi düşünce açısından devamlılık kendilerinin istediği düzeyde değil. AKP kadrolarının çocukları arasında yaz tatilini ailesinden ayrı yapma eğiliminin de yüksek olduğu dikkati çekmiş. İmam hatip okulları bağlamında da değişik sonuçlar var. Tüm eğitimi imam hatipleştirme ısrarı üç sonuç doğurmuş görünüyor: 1- İmam hatibe ayrılan binalarda dikkat çekici ölçüde ciddi boş yerler var. En hafif anlatımla israf. 2- Öğrenciler arasında sadece deistlerin oranı iki haneli rakamlarla ifade ediliyor. Başka orana gerek yok! 3- Zorlama ile imam hatiplerin de özü bozuldu. Eğitimdeki bozulma doğal olarak bütün alanları etkiliyor. İktidarın temel sorunları çözmek yerine kullanmayı ve yönetmeyi tercih etmesi de bu sorunlar bağlamında çürümeye neden oluyor. Örneğin yoksulluk... Başta Nebati olmak üzere iktidar sözcüleri AKP döneminde ne kadar çok kişiye yardım yapıldığını övünçle anlatıyorlar. Dürbünü ters çevirdiğimizde bunun anlamı şu: Yardıma muhtaç sayısı artıyor! *** Seçimler yaklaşırken 2009’dan itibaren girişilen “açılımların” da raflardan inmekte olduğunu görüyoruz. Bunların toplum katında ne kadar kabul göreceğini anlamak çok zor değil. Daha ilk adımlar atıldığında plan her yerinden patlıyor. Bütün bunlardan öte, bütün bozulmalara, bütün olumsuz koşullara karşın önümüzdeki seçimlere dönük umut üretiminin devam ettiğini görüyoruz. Şu aşamada önünü göremeyen Türkiye’nin yönüne seçmen karar verecek. İçeride, dışarıda Türkiye’ye gömlek dikenlerin hesabı tutmayacak. Seçmen Türkiye’nin kaderini tayin etme hakkını kullanacak. Büyük olasılıkla emaneti kimsenin tekeline bırakmayacak, siyasi kanatları birbirine muhtaç edecek. 24 Haziran 2023’e 317 gün var. Bu zaman diliminde elbet çok şey değişir ama bugünkü tablo böyle... Özetle seçmen herkese iki şey söylüyor: Daha çok çalışın... Daha inandırıcı olun...",https://www.cumhuriyet.com.tr/yazarlar/mustafa-balbay/turkiyenin-y-onu-1968103
Mustafa Balbay,Bahçeli Sivas’a giderken,03 Eylül 2022 Cumartesi,"Cumhur İttifakı’nın bir bileşeni olarak iktidar ortaklığı yapan MHP Genel Başkanı Devlet Bahçeli son anda bir değişiklik olmazsa yarın Sivas’a gidiyor. Sivas Kongresi’nin 103. yıldönümünde Sivas’ta miting düzenlemenin elbet anlamı var. Aradan bir asır geçtikten sonra hâlâ güncelliğini koruyan Kurtuluş Savaşı sürecinin en önemli dönemeçlerinden biri olan Sivas Kongresi’ni bir kez daha selamlıyoruz. Bugün sadece toplumsal değil siyasal olarak da büyük birleştirici Mustafa Kemal Atatürk’ün önünde bir kez daha saygıyla eğiliyor, onu sadece anmak yetmez, iyi anlamak lazım diyoruz. *** MHP’nin Sivas mitinginin çevre illeri de kapsayacağı duyuruldu. Bir bakıma bölge mitingi. Daha sonra Bursa ve Erzurum’da da bölge mitingleri yapılacak. Program böyle olunca akla ister istemez şu soru geliyor: Erken seçim mi var? 24 Haziran 2023’e 295 gün kaldığına göre erkeni geci yok, fiili seçim süreci başlamış demektir. Ancak Bahçeli’nin yaptığı açıklamaların seçim tarihlerinde de etkili olduğu dikkate alınırsa Sivas gezisine özel bir anlam yüklemek de içi boş bir beklenti değil. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bahçeli sadece seçim tarihlerinde değil, seçim sonrasında oluşan seçenekleri belirlemede de etkin oldu. 18 Nisan 1999 seçimlerinde DSP 136, MHP 129 milletvekili çıkardı. Siyaset mühendisleri MHP’ye öteki partilerden katılım olabileceğini, birinci parti olarak hükümeti kurabileceğini işlemeye başladı. Bahçeli buna karşı çıktı. Rahşan Ecevit’in MHP’nin 1980’den önceki işlevine gönderme yapan bir demeç vermesine karşın Bülent Ecevit’le koalisyon kurdu. Sonrasında da 7 Temmuz 2002’de Bursa Türkmen yaylasında yaptığı çağrı ile seçimlerin öne alınmasını sağladı. 3 Kasım 2002’de AKP iktidarı başladı. 2007’de cumhurbaşkanlığı seçiminin kilitlenmesinden sonra yapılan seçimde yeniden Meclis’e giren MHP, Abdullah Gül’ün seçilmesi sürecinde yolu döşedi. 2014 Cumhurbaşkanlığı seçiminde ise CHP ile hareket etti, Ekmeleddin İhsanoğlu’nun ortak adaylığında sandığa gidildi. Erdoğan, seçimle gelen ilk cumhurbaşkanı oldu. Bir yıl sonra MHP, 7 Haziran 2015 seçimlerinden önce AKP’ye muhalefet etti, sonrasında seçimin yenilemesinde kolaylaştırıcı olup AKP ile hareket etti. 2018’den bu yana da AKP ile Cumhur İttifakı ortağı. Yarın Sivas’a gidecek olan Bahçeli’nin sloganı şu: Aday belli, karar net! Gördüğümüz o ki Bahçeli, Erdoğan’ın kendisinden daha fazla “Adayımız Erdoğan” diyerek AKP’yi bağlarken kendisini de iktidarın tümüyle içinde olmayan bir konum getiriyor. Ankara’da Bahçeli’nin özellikle ekonomide gördüğü kimi olumsuzlukları Saray’a uygun yöntemlerle ilettiği konuşuluyor. *** Yakın tarihindeki kilometre taşları ile Bahçeli’nin siyaset yolu böyle. Bir soru: Seçim gecesi Millet İttifakı’nın adayının kazanması büyük ölçüde kesinleşirse Bahçeli ne yapar? AKP’nin seçimi kaybetse bile iktidarı vermeme gibi bir yola sapabileceği endişeleri var ama bizim demokrasi birikimimiz her şeye karşın buna izin vermez. Tahminimiz o ki Bahçeli o gece, kritik bir anda örneğin 23.00 sıralarında şöyle bir açıklama yapabilir: - Milletimizin teveccühü ortaya çıkmıştır. Buna saygı duymak gerekir! Toplumsal barış bağlamında gerilim yaratan pek çok çıkışlarına karşın Bahçeli’nin çeyrek asrı aşan liderlik birikimi bu olasılığı kaçınılmaz kılıyor!",https://www.cumhuriyet.com.tr/yazarlar/mustafa-balbay/bahceli-sivasa-giderken-1976606
Mustafa Balbay,AKP’nin Suriye arayışları,25 Ağustos 2022 Perşembe,"Erdoğan’ın 5 Ağustos’ta Soçi’de Putin’le yaptığı görüşmeden sonra adım adım netleşmeye başlayan yeni Suriye politikasında makas değişikliği çok kolay olmayacak. Maşallah iktidarın her adımı “devrim” oluyor. Uzun süredir devam etmekte olan bir politikayı tam tersine çevirmek gerekse, önce izlenen yol da devrim oluyor, oluşturulan yeni yol da! Bunun son örneğini Suriye’de yasamaktayız. 29 Nisan 2011’de 300 kadar Suriyelinin Hatay sınırımızdan girmesi mihenk taşı idi. Burada izlenecek yol sonrasını, yani bugünleri de bağlayacaktı. Öyle oldu... O gün, “100 bine kadar yolu var” diye başlayan, “En çok bir milyon gelir” diye devam eden, “Çok geçmeden Şam’a gideceğiz, Emevi Camisinde namazımızı kılacağız, Suriyeli kardeşlerimizi de davul zurna ile göndereceğiz” diye yükselen şaşı bakış çöktü. Yeni bakış aranıyor! *** Yeni bakışı Rusya, İran ve Türkiye’nin gerçekleri dayattı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan Soçi’den dönerken ilk kez resmen Putin’in Şam yönetimi ile diyaloğu şart koştuğunu açıkladı. Bu Şam’la diyalog hazırlığının temellerini atmak anlamına geliyordu. Erdoğan devamında iki ülke arasında güvenlik örgütleri bağlamında görüşmelerin hep olduğunu açıkladı. Çavuşoğlu da Suriyeli mevkidaşı ile Belgrad’da ayaküstü görüştüğünü söyledi. Erdoğan tamamlayıcı düşüncelerini yenileyince, Esad’la el sıkışmanın nerede olacağı sorusuna yanıt aranmaya başladı. Akla eylül ortasındaki Şanghay zirvesi geldi. Şu aşamada yalanlansa da buna benzer bir zirvede, bu kadar can sıkmadan sonra el sıkmanın olacağı anlaşılıyor. Ancak yazının girişinde vurguladığımız gibi bu çok kolay olmayacak. AKP’nin bunun için “taban ölçümü” yaptığı haberlerini alıyoruz. Ankara’da şu konuşuluyor: İktidarın Suriye politikasında hassas durum mezhepsel yaklaşım. AKP’nin “Müslüman Kardeşler” politikası, Esad’ın kimliği bugüne kadar izlenen politikanın yapı taşlarıydı. AKP, Şam ile anlaşırsam çekirdek taban ne der, yeni durumu anlatmanın zorlukları neler gibi sorulara doğru yanıt bulmak için araştırma yapıyor! Bu araştırmanın sonuçlarını bilmiyoruz ama parti sözcüsü Ömer Çelik’in önceki günkü açıklamaları zorluklar olduğunu gösteriyor. Çelik, şu iki uca değindi: 1- Biz komşumuzun toprak bütünlüğüne ve egemenlik hakkına her zaman saygı duyduk. 2- Suriye ile ilişkileri kesmemize neden olan koşullar ortadan kalkmamıştır! Birinci madde Şam’a selam, ikinci madde çekirdek tabana selam! *** İşin özellikle Türkiye açısından önemli boyutu topraklarımızdaki Suriyeliler. Suriye dışında en çok Suriyeli Türkiye’de. Ancak başta Lübnan, Ürdün, Irak olmak üzere bu ülkenin öteki komşularına da akın oldu. O ülkeler son zamanlarda Şam’a başvurdu, “Yurttaşlarınızı alın” dedi ama Esad oralı olmadı. Esad Türkiye’nin bu yöndeki istemini kabul eder mi? Yapılan araştırmalara göre zorunlu nedenlerle ülkesini kitesel olarak terk edenlerin yüzde 60’ı koşullar ne olursa olsun geri dönmüyor. Genel bir yaklaşımla Türkiye’de altı grup Suriyeli var: 1- Can güvenliğinden yoksun olduğu için kaçan yoksullar. 2- Malını kurtarıp kaçan, Türkiye’de iş kuranlar. 3- Eğitimli ve meslek sahibi olup bir an önce Avrupa’ya gitmek isteyenler. 4- Şam yönetimi ile iktidar mücadelesini Türkiye’de yapmak isteyenler. 5- Özgür Suriye Ordusu’na katılanların aileleri ve yakınları. 6- Yukarıda grupları izlemek için Esad’ın gönderdiği rejim adamları! (Suriye bir muhaberat devleti) Sizce hangisi döner? 40 düğüm var. Önce ilk düğümü çözmeli. O da Şam’la diyalog.",https://www.cumhuriyet.com.tr/yazarlar/mustafa-balbay/akpnin-suriye%C2%A0arayislari-1973401
Mustafa Balbay,ABD’den Tayvan’a ziyaret harekâtı!,30 Ağustos 2022 Salı,"ABD’nin Tayvan’a yönelik senatör birliklerinden oluşan ziyaret harekâtı devam ediyor. Ukrayna’daki NATO-Rusya savaşı sürerken Uzak Asya’da yaşanan gerilim akla ister istemez birleşik kaplar kanununu getiriyor. Ağustos ayı ABD Temsilciler Meclisi Başkanı Nancy Pelosi’nin Tayvan’ı ziyareti ile başlamıştı. ABD, Çin’in böyle bir ziyarete kayıtsız kalmayacağını biliyordu. Öyle oldu. Çin, Tavyan’la arasındaki boğazda hemen askeri tatbikata girişti. ABD de bu harekât’ hemen senatör Ed Markey başkanlığında beş kişilik bir heyetle karşılık verdi. Ağustos ortasındaki bu ziyaretin ardından 25 Ağustos’ta da ABD Ticaret ve Silahlı Hareketler Komitesi Senatörü Marsha Blackburn Tayvan’a indi. Bu tablo gösteriyor ki ABD heyetleri bazen Tayvan’ı ziyaret etmeyecek! *** Geçen haftanın ikinci yarısında Çin Halk Cumhuriyeti Ankara Büyükelçiliği’nden diplomatlarla sohbet ettik. Ukrayna’dan Suriye’ye çevremizdeki tüm sorunları konuştuk ama Çinlilerin ana konusu doğal olarak Tayvan’dı. Çin’in egemenliğini tanıyan ABD’nin ağustos ayında Tayvan’ı ziyaret bombardımanına tutmasına şaşırmamış görünüyorlardı. Görüşmemizden satır başlarını paylaşalım: Otobid ile ücretsiz ekspertiz Otobid Fiyatı Gör - 1946 yılında Çin Halk Cumhuriyeti’nin kuruluşunun ardından suni olarak meydana getirilen Tayvan, kültüründen coğrafyasına, dilinden dinine kadar anakaranın bir parçasıdır. - Bunu bütün dünya kabul etmiş, Birleşmiş Milletler de tek bir Çin devletinin varlığı ilkesi ile hareket etmiştir. - ABD de bu genel doğruyu benimsemiş, Çin’le ilişkilerini bu ilke doğrultusunda kurmuştur. BM’ye üye 190 ülkeden 181’i ile ilişkimizi böyle kurmuş durumdayız. - Bütün bu gerçekler ortada iken ABD’nin bölgemizde gerilimi tırmandıracak hareketlere girişmesi, bu ülkenin kolonyal hedeflerini bırakmadığını, her fırsatta canlandırma amacı içinde olduğunu göstermektedir. ABD’nin tutumu doğrudan Çin’in içişlerine karışmaktır. - Biz ABD’nin bu emellerine boyun eğersek dünyanın öteki ülkeleri tümüyle umutsuzluk içine girecek ve ABD’nin süper güç hegemonyası baskı üretmeye devam edecektir. Bu mücadeleyi ABD dayatmalarını kabul etmek istemeyen tüm ülkeler adına verdiğimize inanıyoruz. - ABD’nin süper güç hegemonyasına karşı biz, başta Bir Kuşak Bir Yol projesi olmak üzere barış içinde yaşamayı öneriyoruz. - Tayvan’da çözüm tıpkı Hong Kong’da olduğu gibi “tek ülke iki sistem” modelidir. Yakın gelecekte olacak budur. *** Çinli diplomatlar bir konuyu anlatmaya başladığında arada başka şeyler sorsanız bile kendi açıklamalarını tamamlamadan yeni soruya geçmiyorlar. Çin, ABD’nin söz verdiği halde uluslararası hukuka aykırı olarak Tayvan’ı kaşımasının kabul edilemezliğini meşruiyet zeminini kaybetmeden tüm dünyaya anlatmayı hedefliyor. Çin’in Ukrayna’daki savaşın ardından dikkat çektiği bir durum var: Çin’den Batıya uzanan Bir Kuşak Bir Yol projesi Asya’dan Avrupa’ya geçişte üç güzergâha sahip. Bunların ikisi Türkiye’nin kuzeyinden biri de Türkiye’den geçiyordu. Kuzeydeki hatlar Ukrayna savaşı nedeniyle sekteye uğradı. Türkiye ayağının daha güçlü olması mümkün. 18 Ağustos günü bu köşenin başlığı şuydu: Komşumuz Çin! Yazıda Türkiye’nin ülke dışındaki akraba topluluklara şu iki ilkeyi önerdiğini vurgulamıştık: 1- Bulunduğunuz ülkenin yasalarına uyun. 2- Kimliğinizi ve kültürünüzü koruyun. Çinli diplomatlar bu iki ilkeyi kendilerinin de benimsediğini belirtip eklediler: “Uygur kültürünün korunması ve geliştirilmesi bizim de sorumluluğumuzdur.” Çin ile ilişkilerimiz ve Pekin’in dünya dengeleri içindeki yeri daha çok yazı kaldıracak...",https://www.cumhuriyet.com.tr/yazarlar/mustafa-balbay/abdden-tayvana-ziyaret%C2%A0harekati-1975112
Mustafa Balbay,"Biden’ın gezisi: Başrol, petrol!",21 Temmuz 2022 Perşembe,"ABD Başkanı Joe Biden’ın 13-16 Temmuz’daki Ortadoğu gezisinin hemen ardından Türkiye, Rusya ve İran cumhurbaşkanlarının Tahran Zirvesi yapıldı. Biden’ın gezisi bizde ilk, başlıktaki vurguyu anımsattı. Ortadoğu’da ne olursa olsun başrol, petroldür. Kanın akmasını durdurmak mı petrolün akışını artırmak mı öncekilidir, diye bir soru sorulsa, yanıt bellidir. Elbette petrol! Ortadoğu’dan Batı’ya petrol akar... Petrol karşılığı Batı’dan Ortadoğu’ya silah akar... O silahlarla Ortadoğu’da kan akar... *** İstanbul’daki gazeteci Cemal Kaşıkçı cinayetinden sonra Suudi Arabistan Veliaht Prensi Muhammed bin Selman hedef olmuştu. Türkiye de cinayet mahalli olarak bundan etkilenmişti. Biden, bizimki gibi Selman’la muhatap olmama kararlılığı içindeydi. Ancak öyle olmadı. Biden, Selman’la Cidde’de görüşerek hem onu temize çekti hem de “veliahtlığa” son verdi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İtibar gelecek yerden ne petrol esirgenir ne hava sahası. Selman da bunun karşılığında Ukrayna’daki Rusya-NATO savaşı nedeniyle petrol üretimini ve arzını artırma sözü verdi. İsrail’e de hava sahasını açtı. Biden’in ana gidiş nedeni Körfez İşbirliği Konferansı idi. Burada Mısır, Katar, Ürdün, Irak, Kuveyt, Umman, Bahreyn yönelticileri ile bir araya geldi. Suudi Arabistan’ın İsrail’e yaptığı jestin öteki ülkelerin de kabulünü içerdiğini söylemek abartı olmaz. 1973’te ABD yönetimine senatör olarak adım atan Biden’ın 50 yıla yaklaşan siyasi yaşamında Kudüs’e yaptığı 10. ziyaretten iki tarafı da yani hem İsrail’i hem Suudi Arabistan’ı memnun ederek ayrıldığı söylenebilir. Körfez İşbirliği Konferansı’nın perde gerisindeki ana konusu ise İran’dı. ABD, NATO’nun üye sayısını ve işlevini artırmanın verdiği özgüvenle bir Arap NATO’su kurma amacında. Bu konuda dışa dönük açıklama yapılmasa da niyetin güçlendiği anlaşıyor. İran’ın nükleer güce sahip olamayacağına ilişkin ortak kararı okuyunca İran’ın bu noktaya nasıl geldiğini anımsadık: İran’ı nükleer güçle 70’li yıllarda Sovyetler’e karşı güçlü dursun diye ABD tanışırdı. 80’li yıllarda Humeyni’ye en yakın ülke olarak Almanya devam ettirdi. 90’li yıllarda Sovyetler çökünce Rus bilim insanları arkasını getirdi. 2000’li yıllarda Çin tamamına erdirdi! Gücünü sevdiğimin dünya düzeni! *** Biden’den sonra Erdoğan, Putin ve Reisi Tahran’da buluştu. Ana konu Suriye idi ama üç liderin Biden’ın arkasından fena konuştuğu anlaşılıyor. Biden’ın, “Bölgeyi Çin, Rusya ve İran’a bırakmayacağız” demecinden sonra yapılan Tahran zirvesi dünyadaki kutup başlarının en büyüğünün burada olduğunu gösteriyordu. İran’ın BRİCS (Brezilya, Rusya, Hindistan, Çin ve Güney Afrika Cumhuriyeti) üyesi olmak için başvurmasını da bunun yanına koymak gerek. Bütün bunlardan Türkiye’nin çıkaracağı ders şu: İç düzenini sağlam tut, bölgende güçlü ol... İç güvenliğin komşularla kurduğun barış kadardır... Büyük devletlere ne kafa tut ne çanak tut, karşılıklı faydaya dayalı iş tut!",https://www.cumhuriyet.com.tr/yazarlar/mustafa-balbay/bidenin-gezisi-basrol-petrol-1960303
Mustafa Balbay,Paralel sınavlar: Buzdağının ucu!,06 Ağustos 2022 Cumartesi,"Ölçme Seçme ve Yerleştirme Merkezi (ÖSYM) Türkiye’nin en saygın kurumlarından biriydi. Prof. Dr. Altan Günalp’i bir kez değil, bin kez anmak gerek. Bugün bu kurumun geldiği nokta Türkiye’nin fotoğrafıdır. Demokrasi kurumlar ve kurallar rejimidir. Binlerce insanın büyük umutlarla girdiği KPSS’de 20 sorunun Yediiklim Yayınevi’nin hazırladığı testlerle aynı olması konunun şu aşamada görünen yüzü. Üniversiteye giriş sınavlarının da 2010’lu yıllar boyunca defalarca çalındığı FETÖ iddianamelerine de girmiş bilgiler ve belgeler arasında. Genel çürümüşlüğün tipik bir fotoğrafını daha gördük. Bu aşamada ÖSYM başkanını değiştirip sınavı yenilemekle yetinmek konunun üstünü örtmek anlamına gelir. *** Durumun dikkati çeken yanlarını sütuna yatıralım. 20 sorudaki paralellik kamuoyuna yansıdıktan sonra ÖSYM’nin ilk tepkisi şu oldu: - Yalan! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yayınevi de hemen açıklama yaptı: - Yalan! İki taraf da kısa sürede ilk açıklamayı geri almak zorunda kaldı. ÖSYM’nin özellikle 2009 yılından itibaren kuşatılıp ele geçirildiği biliniyordu. 15 Temmuz’dan sonra sözüm ona temizlik yapıldı. Nasıl yapıldığını gördük! Yediiklim Yayınevi’nin büyüme hızını ayrıca alkışlamak gerekir. ÖSYM’den ihale almak, iktidar sendikası Eğitim-Bir-Sen’le ortak projeler yapmaya kadar her alanda her iklimde yeşermişler. İktidarın yarı ve tam resmi yayın organları dün konuyu şöyle işlediler: - Şaibeye anında müdahale edildi! - Jet hızıyla soruşturma... - Kimsenin hakkı yenmeyecek! Bunlar tamam da iş bu kadar mı? Ankara’da iki ciddi iddia konuşuluyor: 1- Paralel soruların yanı sıra üç bin kadar kişiye ayrıca tüm sorular verildi. 2- Benzer durum yakın geçmişteki öteki sınavlarda da yaşandı. Hemen soruşturma açıp “Gereken her şeyi yaptık” telaşı bu iddialarda doğruluk payının yüksek olduğunu gösteriyor. En azından şu yapılmalı: 1- İptal edilen sınavın sonuçları alınıp tam bilenler çıkarılmalı. 2- İkinci sınavda bu kişilerin hangi başarıyı gösterdiği birincisi ile karşılaştırılmalı. 3- Elbette cadı avı türü bir şey önermiyoruz ama bunlar yapılırsa olayın ardında gerçekten kimlerin ya da hangi maharetli örgütlenmelerin olduğu anlaşılır. *** Türkiye’de liyakat sisteminin erozyona uğradığını her alanda görüyoruz. Ancak sınav sorularının özenle belli kişilere verilmesi “çalınma” diye anlatılamaz. Sınav sorularının bir yayınevi ile paralel olması “şaibe” diye hafifletilemez. Sokağa çıktığımızda sık karşılaştığımız kişilerin başında işsizler geliyor. Çoğunlukla söze şöyle başlıyorlar: “KPSS’den şu puan almama rağmen bir yere giremedim...” “KPSS’de başardım, mülakatta çaktım!” Sistem zaten mülakatta kilitleniyor. İktidarın tam yandaşı olanlar KPSS’si düşük bile olsa mülakatta işi bitiriyor. Buna karşın KPSS’de ayrıca hile yapmak başka bir örgütlenmenin sonucu mu? İktidar içinde kaç iktidar var?",https://www.cumhuriyet.com.tr/yazarlar/mustafa-balbay/paralel-sinavlar-buzdaginin-ucu-1966149
Mustafa Balbay,TBMM’nin 15 Temmuz raporu neden önemli?,19 Temmuz 2022 Salı,"16 Temmuz günü bu köşede TBMM’nin hazırladığı 15 Temmuz darbe girişimini araştırma raporunun neden resmi kayda girmediğini sormuştuk. Meclis araştırma komisyonlarının raporları geleneksel olarak TBMM başkanına sunulur. Devamında genel kurul gündemine alınır. Başta raporu hazırlayanlar olmak üzere parti temsilcileri rapor ve raporun konusu üzerinde görüşlerini açıklar. Görüşmeler tamamlanınca oylama yapılır. Rapor kabul edildiği andan itibaren artık resmi bir belgedir. Bu belge ışığında önerilen kimi yasal düzenlemeler de ayrıca Meclis’e gelir. En önemlisi konu hakkında Meclis’in genel bir bakışı oluşur. Örneğin 1990’lı yıllarda Meclis’in faili meçhul cinayetleri araştırma komisyonu raporu sonraki yıllarda da tartışılmıştır. 15 Temmuz raporu da resmi bir kimlik kazansaydı FETÖ ile mücadelede kimsenin karşı çıkamayacağı, herkesin bir ucundan tutabileceği bir süreç oluşabilirdi. AKP’nin bunu yapmayacağını biliyoruz ama gerçeği yazmak sorumluluğumuz. *** Otobid ile ücretsiz ekspertiz Otobid Fiyatı Gör Bu raporun hazırlanmasında görev alan milletvekillerinin işin peşini bırakmaması gerektiğini vurgulamıştık. O dönem AKP milletvekili olan ve komisyonun başkan yardımcılığını üstlenen, halen Gelecek Partisi Genel Başkan Yardımcılığı’nı yürüten Selçuk Özdağ aradı. Komisyon çalışmalarını özetledi. Durumu ne kadar ciddiye aldıklarını anlattı. FETÖ elebaşı Fethullah Gülen’in nasıl adım adım büyüdüğünün, büyütüldüğünün tarih tarih kayda geçirildiğini söyledi. Özdağ rapor hazırlanıp Meclis’e sunulduktan sonra peşini bırakmamış. Raporu komisyon başkanı Reşat Petek’ten alan TBMM Başkanı İsmail Kahraman işleme koymamış. Sonraki başkan da durumu devam ettirmiş. Sonunda Özdağ’a şu yanıt verilmiş: “O rapor kadük oldu!” “Kadük”ün sözlük anlamı şu: “Değerini, önemini yitirmiş, eskimiş olan.” Hukukta ise anlamı şöyle: “Bir yasama dönemi içinde görüşülmeyen, bu nedenle de bir daha gündeme getirilmeyecek olan yasa tasarısı, teklifi...” Rapor da bu kategoriye giriyor. 2016’da kurulan komisyonun raporu zamanında Meclis Genel Kurulu’na getirilmediği için artık “yok” hükmünde! Türkiye ne yazık ki 15 Temmuz öncesinde de darbeler, darbe girişimleri yaşadı. En alçağı 15 Temmuz’du. Bu alçaklığın nedenlerinden biri de TBMM’nin de saldırıya uğramasıydı. Bu saldırının izleri büyük bir özenle korundu, çevrelendi ve ziyarete açık hale getirildi. Meclis’e gelenler o izleri görüyor ama buna neden olan sürecin ortaya çıkarılması için hazırlanan raporu göremiyor. İzleri sakla, yapanları gizle! AKP tipi darbelerle mücadele! *** Biz toplum adına bu raporun izini sürmeye devam edeceğiz. “Kadük oldu” ile geçiştirilemez! 15 Temmuz’un hemen sonrasında 7 Ağustos’ta Yenikapı’da iktidar ve muhalefet liderleri bir araya gelmişti. Buna “Yenikapı ruhu” adı verilmişti ama bu ruhun sona erdiği Saraçhane mitingi ile ilan edilmiş oldu. Gerek mitinge katılım gerekse mitingdeki milli birlik ve beraberliğe saldırı içerikli konuşmalar bunu gösteriyor. 15 Temmuz gecesi ne olduğuna, hedefine ilişkin farklı yorumlar var. Bizim değerlendirmemiz şöyle: 15 Temmuz’un başarısız olması, özellikle güvenlik yapısının devlet-cemaat olarak ikiye bölünüp iç savaşa dönüşmesi hedeflenmiş bir plandı. ABD yönetiminden gece yarısı gelen, “Tarafları sağ duyuya davet ediyoruz” açıklaması bunun kanıtlarından sadece biri. Bu planı Türkiye’nin ortak gücü engelledi. Bir daha olmaması için o gece tam aydınlatılmalı. O gecenin karanlıkta kalmasını isteyen o gecenin ortağıdır!",https://www.cumhuriyet.com.tr/yazarlar/mustafa-balbay/tbmmnin-15-temmuz-raporu-neden-onemli-1959538
Mustafa Balbay,Buğday: En stratejik ürün!,26 Temmuz 2022 Salı,"İstanbul’da imzanan “Tahıl Koridoru Anlaşması” insanlık tarihiyle koşut bir konunun bugüne yansıması olarak özetlenebilir. Bu anlaşmanın sağlıklı yürümesini, başta Afrika olmak üzere ihtiyaç bölgelerine tahılın bir an önce ulaşmasını, devamında bölgeye barış getirmesini diliyoruz. Dünyanın en stratejik ürünü olarak kabul edilen buğdayın üretim ambarlarından tüketim coğrafyalarına ulaşması tarihin her döneminde savaşları, barışları, değişen dengeleri, entrikaları beraberinde getirmiştir. 1915 Çanakkale Savaşları’nın dünyaya hâkimiyet yarışı içindeki bilinen nedenleri yanında çok önemli bir nedeni de şudur: Rus buğdayının boğazlardan geçişi! Osmanlı’nın boğaz ticaretini Rus gemilerine kapatması Batı’da buğday fiyatlarını yükseltmiş, Çarlık Rusyası’nı bitirmiştir. Ocak 1915’te Amerika’da yayımlanan The Ogden Daily Standard gazetesinin başyazısının başlığı şudur: “Buğday fiyatları ve Çanakkale Savaşı!” Montrö Boğazlar Sözleşmesi’nin 1936’da imzalanmasından sonra bütün dünyada yankıları oldu. Almanya’da Algemeine Zeitung gazetesindeki makalesinde Amiral Gadov şöyle diyordu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Sonuç olarak Troya savaşı güzel Helene için değil, Pontus zahiresinin boğazlardan sorunsuz geçmesi için yapılmıştı...” *** Birleşmiş Milletler (BM) Genel Sekreteri Guterres, Cumhurbaşkanı Erdoğan, Rusya ve Ukrayna temsilcilerinin katıldığı görüşmeler sonrasına varılan anlaşma, Ukrayna limanlarındaki tahıl ve benzeri yiyeceklerin boğazlar üzerinden sevkini öngörüyor. Anlaşma yeri olarak İstanbul’un seçilmesi 24 Şubat’ta başlayan Ukrayna-Rusya savaşında Türkiye’nin izlediği iki tarafı da karşısına almayan dengeli tutumunun sonucudur. O günlerde de vurgulamıştık; Türkiye ucu görünmeyen bu savaştan en çok etkilenecek ülkelerden biri olarak tavrını barıştan yana koymalı, taraf olmamalı demiştik. Bu, aklın yoluydu. Türkiye’nin bu tutumu iki tarafa da güven verdi. Dört aydır taraflar değişik nedenlerle bizim ev sahipliğimizde buluşuyor. Sonunda tahıl koridoru anlaşması geldi. Şimdi asıl olan uygulama. Rusya’nın anlaşmanın altına attığı imzanın mürekkebi kurumadan Odessa’da seçtiği “askeri” hedefleri bombalaması uygulamanın çok kolay olmayacağını gösteriyor. İşte bizim Libya, Mısır, Suriye krizlerinde vurgulamak istediğimiz buydu. Keşke o krizlerde de küresel güçler arasında sıkışmak, ülkelerin içinde taraf tutmak yerine dengeli siyaset izleseydik. Türkiye 20. yüzyıl boyunca bunu başardı. İran-Irak savaşında, İsrail’le Filistin, Mısır ve Arap ülkeleri savaşlarında tüm taraftarla görüşebilen başlıca ülkeydi. O günlerden değil ülkeler arası savaşa, ülkelerin içindeki güç dengelerine dahi karışır hale geldik. *** Ukrayna ile Rusya arasında kurduğumuz dengenin öteki coğrafyalarda da yaşama geçmesi halinde ne olur? Daha önce birkaç kez dile getirdiğimiz bir hayali paylaşalım... Suriye ile 900 kilometre sınırımız var. Bu sınırda Soğuk Savaş döneminde mayın vardı, şimdi sıcak savaş döneminde duvar var. En son İran, Rusya, Türkiye liderinin katıldığı Tahran zirvesinde de Suriye konuşuldu. Türkiye’ye söylenen şu oldu; - ABD politikalarına mesafeli olmanız iyi, Suriye içinde taraf olmanız kötü! Şam’la diyalog kurun Suriye kaynaklı terör sorunu da çözülür! Bütün bunların ötesinde... Güneydoğu Anadolu Projesi (GAP) Suriye ile paylaşılsa... Sınırda kan akacağına su aksa... Bombalar patlayacağına bereket patlasa... Hayal mi? Elbette... Ama önce hayali kurmak gerek!",https://www.cumhuriyet.com.tr/yazarlar/mustafa-balbay/bugday-en-stratejik%C2%A0urun-1961943
Mustafa Balbay,Meclis’in 15 Temmuz raporu nerede?,16 Temmuz 2022 Cumartesi,"Dün iktidarın yarı ve tam resmi yayın organlarının 15 Temmuz eki ana gazeteden daha kalındı. Televizyonlar da aynı şekilde 15 Temmuz’u doğal olarak günün ana konusu yaptılar. Sadece demokrasiye değil, Türkiye’nin varlığına yönelik bu saldırının hem unutulmaması hem de bütün yönleriyle araştırılması gerekiyor. Unutulmama yanı tamdı. Ancak araştırma yanıyla ilgili aynı şeyleri söylemek mümkün değil. Zira bir daha böyle alçak girişimin olmaması, bütün yönleriyle aydınlatılmasına bağlı. TBMM Eski Başkanı Cemil Çiçek’in 15 Temmuz’un perde arkasına ilişkin Milliyet’ten Abdullah Karakuş’a yaptığı açıklamalar üç temel boyutu içeriyordu: -İyi aydınlatılmalı. -Ders çıkarılmalı. -ABD boyutu var. Üç madde de gerçekçi. Otobid ile ücretsiz ekspertiz Otobid Fiyatı Gör Hamasetten çok konunun bu boyutları önemli. 15 Temmuz bütün yönleriyle aydınlatıldığı gün Türkiye’nin geleceği de aydınlanmış olacak. *** O gece yaşananların ortaya çıkarılması için en büyük fırsat TBMM’de kurulan araştırma komisyonu idi. Komisyon dört ay boyunca pek çok kesimle görüştü, iki kişi ile görüşemedi: Dönemin Genelkurmay Başkanı Orgeneral Hulusi Akar ve MİT Müsteşarı Hakan Fidan. Zaten o gecenin merkezinde onlar vardı. Hiç kimse ile görüşmeyip sadece Akar ve Fidan’la kapsamlı görüşseler yeterdi zaten. Asıl önemli boyut şu: Meclis’in hazırladığı rapor resmen yok! Ortada bir rapor dolaşıyor ama Meclis Başkanlığı’nın resmi görüşü şu: “Başkanlığa ulaşmış ve kayda girmiş böyle bir rapor yoktur.” Bir yandan 15 Temmuz alçak darbe girişimini unutturmamak için her şeyi yapacaksınız, milletin kahramanlık öykülerini bayrak yapacaksınız, bir yandan da o gecenin aydınlatılması için Meclis’te grubu bulunan bütün partilerin katılımı ile kurulan komisyonun raporunu kayda almayacaksınız! Neden? Bu sorunun tek yanıtı olabilir: İktidar 15 Temmuz gecesinin bütün yönleriyle aydınlatılmasını istemiyor. Zira bu rapor kayda geçse Meclis Genel Kurulu’nda görüşülecek. Devamında da belki olayın bilinmeyen yanları ortaya çıkacak. Bu komisyon şu üyelerden oluşuyordu: AKP: Reşat Petek, Serkan Bayram, Emine Nur Günay, Ravza Kavakçı Kan, Belma Satır, Hüseyin Kocabıyık, Burhanettin Uysal, Selçuk Özdağ, Zekeriya Birkan. CHP: Zeynel Emre, Aykut Erdoğdu, Sezgin Tanrıkulu, Aytun Çıray. HDP: Mithat Sancar. MHP: Mehmet Erdoğan. Bu milletvekillerinden raporun peşini bırakmayanlar olduğunu biliyoruz ama daha kurumsal biçimde “Bizim hazırladığımız rapor nerede” sorusunu sormalarını bekliyoruz. Yoksa iktidar milletvekillerine şu soruyu sorma hakkımız var: Siz komisyona o geceyi örtmek ya da saptırmak için mi girdiniz? Türkiye’deki FETÖ davaları sırasında yurtdışında olduğu saptanan örgüt ve yöneticiler istendi. Sadece Romanya iki, Cezayir bir kişiyi teslim etti. ABD’den 227, Almanya’dan 129, Yunanistan’dan 97, Belçika’dan 52, Hollanda’dan 33, İngiltere’den 31 kişi, AB üyesi ülkelerden toplam 406 kişi istendi. Hiçbiri verilmedi. Bu ülkeler şunu dese: “Kardeşim siz daha o gece ne olduğunu araştırıp ortaya koymuyorsunuz, bizden ne istiyorsunuz?” *** 15 Temmuz 2016’nın gelişi bize göre 7 Şubat 2012’de görünüyordu. O gün MİT müsteşarı ifadeye çağrıldı. Bu başbakanın ifadeye çağrılması demekti. 7 Şubat 2012’de tutuklu olarak Silivri’deydik. O gün sabahtan akşama dek duruşma vardı. Duruşma bitimi cezaevine getirildiğimizde koridorun iki yanında gardiyanlar diziliyordu. Uğultu “Cemaat-AKP” çatışmasının yükseldiğini gösteriyordu. Gardiyanların da gelişmeleri dikkatli izlediği belliydi. Onlara dönüp sordum: -Sizce kim kazanır? Adeta bir ağızdan tek yanıt verdiler: -Cemaat!",https://www.cumhuriyet.com.tr/yazarlar/mustafa-balbay/meclisin-15-temmuz-raporu-nerede-1958557
Mustafa Balbay,Prof. Şenol olayı bir kadavra gibi inceliyor!,04 Ağustos 2022 Perşembe,"Gazi Üniversitesi Tıp Fakültesi Enfeksiyon Hastalıkları ve Klinik Mikrobiyoloji Ana Bilim Dalı Öğretim Üyesi Prof. Dr. Esin Davutoğlu Şenol’u 2020 ilkbaharında Covid-19 salgını ile ilgili gerçekleri öğrenme arayışı içinde tanıdık. Siyasetin kanun hükmünde kararnamelerle salgını engelleme arayışı içinde olduğu bir süreçte düşündüklerini bilimsel gerçekler ışığında korkmadan söyleyen bir bilim insanı olarak öne çıktı. İktidarın çizdiği çerçevenin dışına çıkmamaya özen gösteren “uzmanlara” seslendi: - Halka yalan söylemeyin! Salgının bitmesi için her şeyin yapıldığını, ekonominin etkilenmemesi için özen göstermek gerektiğini söyleyen siyasilere seslendi: - Bu mücadele sizin işiniz değil. Bilim insanlarını özgür bırakın, alınması gereken önlemleri onlar saptasın! Aşı çalışması yapıldığını, en kısa sürede yerli aşının uygulanması için son aşamaya gelindiğini söyleyen iktidar bürokratlarına bilimin yolunu gösterdi: - Bu aşamaya gelinmesi için hangi süreçler gerektiği ülkelere göre değişmez. Bilimin kuralları vardır. Yerli aşı sürecinin inandırıcı boyutu yok. Yanılıyorsak, çalışmalarınızı bize açın, görelim. Halka yalan söylemek suçtur! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Prof. Şenol, daha önce de gerçekleri söylediği için tehdit edilmişti. Onun yanı sıra iktidarın salgınla ilgili söyleminin dışına çıkan bilim insanları da bundan payını almıştı. Son olarak 29 Temmuz günü Prof. Şenol’u Ankara’daki çalışma ofisine iki dana dili bırakarak tehdit ettiler. Olayın günü, mesajı, sonrasında olanlar, bütün yönleriyle bir Türkiye klasiği. Sıralayalım: 1- CHP’nin sağlık çalışanlarına yönelik şiddetin önlenmesiyle ilgili yasa çıkarmak üzere Meclis’in toplanmasını önerdiği süreçte böyle bir tehdit oluyor. İktidar bu durumda bile Meclis’in toplanmasına karşı çıkıyor, aç-kapa süreci altı dakika sürüyor. 2- Prof. Şenol’u tehdit eden Mustafa Yücel ifadesi alındıktan sonra serbest bırakılıyor. Elbette tutuksuz yargılama esastır. Ancak onlarca kişi sadece şüphe üzerine aylarca tutuklu kalırken “suçu sabit” bir kişi ifadesi alındıktan sonra serbest kalıyor. Oldu olacak ifade için yormasaydınız, ayağına gidip düşüncelerini alsaydınız! 3- Mustafa Yücel, adının başına “Op. Dr.” sahte unvanı koyuyor. İfadesini verdikten sonra yine aynı sahte unvanı kullanıp “Durmak yok, yola devam” diyor! Yani bir doktorun gerçekleri söylemesi suç, bir zanlının sahte doktor unvanı kullanması serbest! 4- Mustafa Yücel “dana dili” ile yetinmiyor, sosyal medyada kendisini “avcı” diye tanımlayıp, av için beklediğini söylüyor. 5- Bütün bunlardan sonra Prof. Şenol’a koruma veriliyor. Devletin temel görevi bilim insanlarına koruma vermek değil, korumaya gereksinim olmayacak şekilde işini yapmasını sağlamaktır. *** Prof. Şenol’la dün konuştuk. Olayın bütün yönleriyle bilincinde. Şöyle diyor: “Bizi paralize etmeye çalışıyorlar. Konuşmamızı, gerçekleri söylememizi engelleme çabası. Olaydaki ironinin farkındayım. Olayı bir bilim insanı olarak bir kadavrayı analiz eder gibi inceliyorum. Buradan kurban ya da kahraman çıkmayacak. Tarihte de bilim insanlarını susturmak isteyenler olmuştur. Ama hep bilim kazanmıştır.” Esin hocanın dediği gibi... “Gençlerin beynini zehirliyor” diye baldıran zehiri ile öldürülen Sokrates... Gökte başka gezegenler var dediği için kiliseye karşı çıkıyor diye yakılarak öldürülen Giordano Bruno... Fazla buluş yaptığı için giyotine gönderilen kimya biliminin kurucusu Antoine-Lavrent de Lavoisier... Daha niceleri... Gerçeğin peşinde olduğu için öldürülenler, düşündüklerini söylemekten vazgeçmedikleri için bilim gelişti... Prof. Esin Davutoğlu Şenol, bunca karanlığın ortasında bir bilim ışığımızdır.",https://www.cumhuriyet.com.tr/yazarlar/mustafa-balbay/prof-senol-olayi-bir-kadavra-gibi-inceliyor-1965263
Mustafa Balbay,Avrupa’nın doğu sınırı Van mı Edirne mi?,14 Temmuz 2022 Perşembe,"Türkiye’nin kurucu üye statüsünde olduğu Avrupa Konseyi’nden (AK) çıkarılma olasılığının gündeme gelmesi sıradan bir gelişme değildir. Türkiye’nin yüzyıllardır devam eden, daha iyiye ulaşma hedefinin ciddi ölçüde erozyona uğramasıdır. 5 Mayıs 1949’da Belçika, İngiltere, Danimarka, Fransa, Hollanda, İrlanda, İsveç, İtalya, Lüksemburg ve Norveç’in bir araya gelmesi ile kurulan Avrupa Konseyi’ne aynı yıl Türkiye ve Yunanistan da katıldı ve kurucu üye oldu. Avrupa Birliği’nden çok daha önce temelleri atıldı. Avrupa İnsan Hakları Mahkemesi (AİHM) buradan doğdu. Başta AKP Genel Başkanı ve Cumhurbaşkanı Recep Tayyip Erdoğan olmak üzere Türkiye içinde hukuk arama yollarını tüketen pek çok kişi AİHM’nin kapısını çaldı. Bugün, iktidarın hukukdışı tutumlarında ısrarcı olması nedeniyle Türkiye’nin Avrupa Konseyi’nden çıkarılması söz konusu! *** Uzunca bir süredir dikkatimizi çeken bir durum var; Avrupa’nın lokomotif ülkeleri Türkiye’yi demokrasi ile yönetilen ülkeler sıralamasından çıkardı. Otobid ile ücretsiz ekspertiz Otobid Fiyatı Gör Bunun yerine şu konuma soktu: Karşılıklı çıkarlar çerçevesinde ilişki kurulan, kurallar yerine pazarlıkla anlaşılan, başta sığınmacılar olmak üzere Avrupa sınırlarına can sıkıcı sorunların girmesini engelleyebilecek, Ortadoğu ve devamındaki coğrafyanın parçası... Bu anlamda da sanki Avrupa’nın doğu sınırını fiilen Van’dan Edirne’ye çektiler. Edirne’deki Türkiye-Yunanistan sınırındaki duvarı gören yukarıdaki cümleyi daha anlamlı bulacaktır. Kalınlığı iki metre, üzerindeki tel örgü yumağı ürkütücü yoğunlukta! Fiilen doğan bu durumun yerleşmesi, iktidarı mutlu edecektir. Böylesi “dış düşman” içerideki sıkışıklığı ikinci plana atmak için birebirdir! Oysa genel görünüme baktığımızda Türkiye’nin yönü her anlamda Batı’ya dönüktür. Batıcılığa değil, Batı’ya dönüktür. Şu anda Türkiye, 300’e yakın Avrupa kurumuna üyedir. Spordan sendikaya, siyasetten bilime onlarca Avrupa kurumunun yıllardır içindedir. Türkiye, kendi toprakları dışında nüfusuna oranla en çok yurttaşı olan ülkeler arasındadır. İktidar, bu ülkeyi terk etmek istiyorum diyenlerin nereye yöneldiğine baksa, Türkiye’nin yönünü de görecektir. Yurtdışında 8 milyondan fazla yurttaşımız var. Bunun 5.5 milyonu Avrupa’da. Sadece Almanya’da 3 milyon Türk yaşıyor. Bu sayıların ardından iktidara soralım: Yurttaşlarımızın yönü neresi? *** AKP iktidarının ilk yıllarında birinci gündem AB’ye girişti. Öyle ki salt bunun için bakanlıklar kuruldu. Bir Ulusal Eylem Planı oluşturuldu. “AB’ye uyum yasaları” adı altında reform paketleri hazırlanıp Meclis’e sunuldu. O yıllarda “AB böyle istiyor” cümlesinin önünde kimse durmazdı, duramazdı. AB üyeliği bir devlet planı olarak işledi. Doğal olarak muhalefet de bu planın parçası oldu. AKP, AB sürecini eldiven ve merdiven olarak kullandı. Konu çok sıcaksa “AB eldiveni”, konuya uzanmak zorsa “AB merdiveni”! 2007’de AB’den alacaklarının bittiğini, kurumları tümüyle çökertecek güce geldiğini düşünen iktidar bu aşamadan sonra siyaset değiştirdi. Bu AB için de şaşırtıcı olmadı. Zaten iki taraf da Türkiye’nin AB’ye üye olmasını değil, AB’ye teslim olmasını istiyordu. Sonrası başka bir yazı konusu! Bu iktidarla geldiğimiz nokta hüzün verici: AB’ye tam üyelik tartışmasından, kurucusu olduğumuz Avrupa Konseyi’nin dışında kalma tehlikesine... Salt bu durum bile çok şey kaybettiğimizi ama elimizde daha kaybetmemiz gereken pek çok şeyin kaldığını gösteriyor!",https://www.cumhuriyet.com.tr/yazarlar/mustafa-balbay/avrupanin-dogu%C2%A0siniri-van-mi-edirne-mi-1957772
Mustafa Balbay,339 gün!,20 Temmuz 2022 Çarşamba,"Başlıktaki sayı 24 Haziran 2023’e kalan süreyi içeriyor. Bir gün sonrası da yani 25 Haziran Pazar’a denk geliyor. AKP iktidarları döneminde bütün seçimler zamanından bir süre önce yapıldı. Büyük olasılıkla bu seçim de öyle olacak. Özellikle İstanbul seçimlerinin yenilenmesinden sonra iktidarın “kazanma garantili” bir ortam yakalayıp seçime gitme hevesi hep diri durdu. Ama ekonomi öyle durmadı! Buna muhalefetin erken seçim söylemini yükseltmesi eklendi. Geldik bugüne... Artık seçim süreci başlamıştır. İktidarı isteyen bir hareketin geri sayım başlatması için uygun bir zamanlama. En azından her hafta başı 24 Haziran 2023’e ne kadar kaldığı vurgulanabilir. *** Kılıçdaroğlu’nun KYK kredilerinin faizinin silinmesi önerisi doğal olarak toplumda karşılık buldu. Üniversiteyi bitirdikten sonra iş bulma kaygısına düşen gençler bir de öğrencilikte aldıkları krediyi üç-dört katı faiziyle ödeme yüküyle karşı karşıya idi. Kılıçdaroğlu’nun önerisi hem faizin silinmesini hem de anapara ödemesinin iş bulduktan sonraya bırakılmasını içeriyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan, kendine bakanlar kurulu toplantısından sonra açıkladı ki Kılıçdaroğlu’nun önerisinin bir bölümünü kabul etmiş! İktidar medyası gençlere verilen bu “müjdenin” Gençlik ve Spor Bakanı’nın teknik çalışması, cumhurbaşkanının uygun bulması ile gerçekleştiğini yazsa da başta gençler olmak üzere herkes biliyor ki öneri Kılıçdaroğlu’ndan geldi. Aldığımız bilgilere göre bu durum Saray katlarında sorun yaratmış. Bakandan bu tür toplumsal karşılığı olan, özellikle gençleri etkileyecek adımları “Kılıçdaroğlu’nun diline düşmeden” hazırlaması istenmiş. Hatta önümüzdeki günler için bu tür başka “müjdeler” icat etmesi iştenmiş. Kılıçdaroğlu’nun KYK faizini sildirmesi önceki benzer durumları da anımsattı. Emeklilere bayram ikramiyesi, asgari ücretin artırılması, 3600 ek gösterge, elektrik faturalarındaki TRT payı ilk akla gelenler. Bunlar iktidara aday bir muhalefet partisinin övünebileceği şeylerdir. Ancak bunlarla iktidara yürünmez. Tek tek sorunların çözümüne katkıda bulunmak tek başına iktidara yürümeye yetmez. Örneğin “geri sayımı başlatıyoruz” deyip yeni iktidarda yapılacakları halkın anlayacağı netlikte gündemde tutmak gerekiyor. Gerek ülkemizde gerekse dünyada değişimin iki-üç sözcüğü geçmeyen sloganı olur. Bu bazen bir sözcük de olabilir. “Bıktık”, “yeter artık” gibi sözcükler yerine umudu içeren sloganlar daha çabuk sahiplenilir. Bu bağlamda o sloganı siyasilerden çok halkın benimsemesi ve dillendirmesi önemlidir. CHP, gündeme getirip iktidara yaptırdıklarını şöyle bir slogan altında anlatabilir: Çöze çöze geliyoruz! *** Sokak, pazar, çarşı, toplumun nabzının attığı yerlerde dolaşırken sohbet ettiğimiz yurttaşlar en çok şunu dile getiriyorlar: - Biz sorunları biliyoruz. Hatta siyasilerden daha iyi biliyoruz. Bize sorunları anlatmasınlar, çözümleri anlatsınlar! Biliyoruz, çok beylik bir söz ama biz de çok duyduğumuz için aktarıyoruz. Demek ki toplumda böyle bir algı var. Demokrasinin motoru, toplumun değişim arzusudur. Bu istem artık gözle görülür bir hale geldi. Şu sözün de anlamını yitirmekte olduğunu görüyoruz: - Bu iktidar gitsin ama yerine ne koyacağız? Giderek şu duygu baskın hale geliyor: - Artık bir değişim olsun. Kim gelirse gelsin!",https://www.cumhuriyet.com.tr/yazarlar/mustafa-balbay/339-gun-1959950
Mustafa Balbay,Ak-kuyu Erdoğan’ın Rusya ziyaretidir!,09 Ağustos 2022 Salı,"Bugün Nagasaki’ye atılan atom bombasının 77. yılı. ABD, İkinci Dünya Savaşı’nın son evresinde, 6 Ağustos 1945’te Japonya’nın Hiroşima kentine, 9 Ağustos’ta da Nagasaki’ye atom bombası atmış, 220 bin insan ölmüştü. Bu iki şehre yıllar önce yaptığım gezide bombanın etkisinin hâlâ sürmekte olduğunu görmek ürkütücüydü. Zira atom bombasının etkisi sonraki kuşaklara da geçmiş, buna dayalı hastalıklar can almaya devam etmişti. Hiroşima’da sadece atom bombasının yarattığı etkiden kaynaklanan hastalıklara bakan 10’dan fazla hastane vardı. Birini ziyarete gittim. Hastalarla karşılıklı kabullerle görüştüm. Verdikleri yanıtlar Japonların kişiliğini de gösteriyordu. İki hastanın yanıtı şu oldu: - Amerikalılara kızgınım, eşit silahlarla savaşmalıydık. - Amerikalılara kızgın değilim, o gün atom bombası bizde olsa biz kullanırdık. Her iki şehirde atom bombasının düştüğü yer korunuyor. Buraları ziyaret edip nükleer silahlara karşı olmamak elde değil. *** Dünya Hiroşima ve Nagasaki’den ders almak yerine, “Bundan biz de yapabilir miyiz” diye baktı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Öyle devam ediyor. Nükleer santrallar da bu teknolojinin bir başka devamı. Bugün Japonya’nın da enerji gereksiniminin önemli bir bölümünü nükleer santrallardan karşıladığı dikkate alındığında konunun boyutu genişliyor. Dünyada bütün yönleriyle nükleer teknolojiye sahip ülke sayısı iki elin parmaklarını geçmiyor. Pek çok ülke de onların birikiminden yararlanıp en azından bu teknolojiyi edinmek istiyor. Türkiye 1970’li yıllarda konuyu gündemine aldı. Yer olarak Akkuyu’da karar kıldı. Bu alanın etrafı çevrildi. Başına bir bekçi kondu. Ankara bu teknolojiyi hangi ülkenin birikimi ile yapacağına, nasıl yola çıkacağına bir türlü karar veremedi. Yıllar sonra bir gazete manşetten şu haberi verdi: “Akkuyu nükleer santralının arsasında görevli bekçi emekli oldu!” Aradan yine yıllar geçti. AKP iktidarı Rusya ile yürümeye karar verdi. 2015’te temel atıldı. 20 milyar dolara malolacak nükleer santralde bugün 25 bine yakın işçi çalışıyor. Hedef 2023’te üretimin başlaması. Akkuyu son günlerde değişik nedenlerle tartışma konusu. Bunlar yıllardır bilinen ama gündeme fazla gelmeyen konulardı. Her şeyden önce santral yüzde 100 Ruslara ait. Bunun anlamlarından biri şu: Türkiye bu santral aracılığıyla hiçbir teknolojik kazanım elde edemeyecek. Alım garantisi, bunun fiyatı ayrı konu. Santralın inşasında Türk firması da vardı. Bu firma yapımı üstlenen Rus devlet şirketi Rosatom’un kararıyla geçtiğimiz günlerde devre dışı bırakıldı. Gerekçe, böylesine önemli bir tesis inşasında hatalar yapması! Doğruysa da vahim değilse de! Akkuyu sanki ak bir kuyu haline gelmeye başladı. Bakalım Erdoğan bugün konuyu aydınlatacak mı? *** Erdoğan bugün son anda bir değişiklik olmazsa Akkuyu’ya gidiyor. Benzetmede hata olmaz. Buna Erdoğan’ın Rusya ziyareti de denebilir! Toprağı biz verdik, ama inşaatın ve üretimin hiçbir aşamasında yokuz! Yabancı sermaye ile yatırım yapılmaz mı? Elbette yapılır. Ama bunun koşulları önemli. Buna verilecek çok örnek var. Sadece Karabük Demir Çelik diyelim, yeter!",https://www.cumhuriyet.com.tr/yazarlar/mustafa-balbay/ak-kuyu-erdoganin-rusya-ziyaretidir-1967233
Mustafa Balbay,Tahran Zirvesi Suriye çukuru!,28 Temmuz 2022 Perşembe,"Geçen hafta ABD Başkanı Biden’ın İsrail, Suudi Arabistan turu yaptığı sırada Cumhurbaşkanı Erdoğan, Rusya Devlet Başkanı Putin ve İran Cumhurbaşkanı Reisi, Astana süreci çerçevesinde Tahran’da buluştu. 19 Temmuz’daki bu zirve hâlâ tartışılıyor. Zirve sonrası yayımlanan 16 maddelik sonuç bildirgesinde özenle altı çizilen durum şu: - Suriye’deki sorunların temel çözümü ülkenin bütünlüğünden geçer. - Suriye’de terör örgütlerine izin verilemez. Bunun çözümü için de Suriye’nin toprak bütünlüğü ve sınır güvenliği şarttır. *** Bir haftadır gerek Erdoğan gerekse Erdoğan yorumcuları Tahran ‘Zirvesinde’ Putin ve Reisi’ye verilen dersi anlatıyor. Erdoğan’ın Suriye’de terör örgütlerine izin vermeyeceğini, bunun için gereken her şeyi yapacağını söylediği elbette doğru. Erdoğan, Putin ve Reisi’ye neler söylediğini TRT’de de anlattı. Türkiye’nin terörle mücadelesi uluslararası hukuk çerçevesinde son derece meşrudur. Binlerce kilometre öteden gelip Suriye içinde taraf olanların Türkiye’ye bu konuda diyeceği bir şey yoktur. Türkiye’nin onlara diyeceği vardır, olmalıdır. Otobid ile ücretsiz ekspertiz Otobid Fiyatı Gör Kamuoyu Erdoğan’ın ne dediğini ayrıntılarıyla öğrenirken Putin ve Reisi’nin Erdoğan’a ne dediğini bilmiyor. Ankara’da diplomatik çerçevede konuşulanlar şunlar: - Putin, Erdoğan’a Suriye’deki tüm sorunların çözümü için ana muhatabın Şam yönetimi olduğunu söyledi. Türkiye’nin terörle mücadelesini anladığını, ancak Suriye’nin kuzeyine operasyonlar düzenlemenin buna yaramadığını vurguladı. Bölgede operasyona karşı çıktığını birkaç kez yineledi. - Reisi, Erdoğan’a sadece Suriye’de değil Kuzey Irak’ta da operasyona karşı olduklarını söyledi. Erdoğan’ı, bölgedeki tüm sorunlara mezhepsel açıdan bakmakla suçladı. Bu şekilde bakmasının İran’a yönelik bir tehdit olduğunu üstü örtülü şekilde ifade etti. Bu bakış sürerse İran’ın cevap verme hakkından söz etti. Gerek Putin gerekse Reisi’nin bu değerlendirmelerden sonra hem Irak’ta hem Suriye’de Türkiye aleyhine gelişmelerin olması elbette rastlantıdır! Dün Suriye’den de Irak’tan da karışık haberler geldi. Türkiye’nin yetkililerinin ayrıntı vermediği konularda dış basında çıkan haberler bugünün iletişim olanaklarıyla hızla yaylıyor. *** Yeniden altını çizelim. Hiçbir ülke sınırının hemen ötesinde terör yuvası istemez. Buna müdahale etme hakkı vardır. Bunu yaparken en önemli unsur şudur: Karşısında uluslararası meşruiyeti olan bir muhatap bulmak. Bu yoksa ya da bunu kullanmıyorsanız işler çok zorlaşır. Suriye’de olduğu gibi. Bir soruna haklı olarak müdahale ederken haklı kalmak da önemlidir. İran ve Rusya ile yaptığımız zirve Suriye çukurunun daha fazla kanla dolmaması için neler yapılması gerektiğini ortaya koymuş görünüyor. Terörle mücadele sınır ötesine geçti mi; yakasına yapışacağınız bir muhatap yoksa orada iki yakanız bir araya zor gelir.",https://www.cumhuriyet.com.tr/yazarlar/mustafa-balbay/tahran-zirvesi-suriye-cukuru-1962727
Mustafa Balbay,Türkiye toplam gücünü yitiriyor!,02 Ağustos 2022 Salı,"Ülkelerin gücü hemen her alanı içine alan bütün birikimlerin toplamıdır. Buna eğitim, ekonomi, güvenlik, stratejik konum, tarım, toplumsal gelişim, hukuk devleti, demokrasi standartları başta olmak üzere her şey girer. Bütün bunlar bir ülkenin toplam gücüdür. Pek çok alanda çok iyi olup örneğin hukuk devleti bağlamında kötü olmanız, bütün öteki doğruları götürür. Daha net ifade ile ülkelerin toplam gücünde bir yanlış bütün doğruları götürür. Toplam güç, bir zincirin halkaları gibidir. Bütün halkaları sağlam bir zincir düşünün, biri zayıfsa zinciri çektiğinizde oradan kopar. İşte ülkeler de ortam biraz gerildiğinde en zayıf halkasından kopar! *** Türkiye pek çoğu birbiriyle bağlı güç halkaları olan bir ülke. Ne yazık ki bunların büyük çoğunluğunda giderek zayıflıyoruz. Eğitimden başlayalım, herkesi üniversiteli yapma planı, üniversiteleri nerdeyse iyi bir liseden de aşağı düzeye getirdi. 2002’de dünyada ilk bin üniversite sıralamasına bir elin parmaklarını aşan sayıda üniversite girerken bugün bir tane bile yoksa bunun anlamı nedir? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Üniversiteler ne yazık ki işsizler ordusuna katılımı geciktiren kurumlar haline geldi. Ekonominin her tarafı dökülüyor. Altı ay önce gözlerime bakın ekonominin nasıl ışıldadığını göreceksiniz diyen bakan Nebati, ekonomiye gözlerini kapamış görünüyor. İşini devralan Merkez Bankası Başkanı Kavcıoğlu da soru sormaktan ve rüya tabirlerini andıran yorumlar yapmaktan başka bir şey yapmıyor. Ekonomide en büyük açık güven açığıdır. Bunun da giderek daha açık hale geldiği görülüyor. Güven endeksi yıllardır eksi! Hukuk devleti olabilmek her alandaki güveni artırabilecek en önemli unsur. Gelin görün ki kuruluşuna ortak olduğumuz Avrupa’daki uygarlık kurumları şimdi Türkiye’yi kurumun dışına çıkarmayı düşünüyor. İktidarın buna yanıtı şu: - Bize karşı sınavı kaybettiniz! En önemli birleştirici gücün başında din geliyor. Başta Diyanet İşleri Başkanlığı olmak üzere dinle ilgili kurumların hemen tümü iktidarın gölgesinde. Arkadaşımız Sefa Uyar’ın Diyanet’in ekonomiye ilişkin sorusuna verdiği yanıtı haberleştirmesi üzerinden çıkan tartışma ilginç. İktidarın yarı ve tam resmi yayın organları ve buralardaki “Her durumda iktidar haklıdır” yorumcuları içinde çeyrek vicdanı olanlar bile şöyle diyor: -Keşke Diyanet de biraz özenli olsaydı! Tarımdaki güç kaybı en son fındıkta görüldü. Onlarca yılın dolar bazında en düşük fiyatı. Kendi toprağımızın ürünlerini ithal eder gibiyiz. Tarımla ilgili nerdeyse her şey ithal. Çoban Afganistan’dan, sığır Arjantin’den, yem Avrupa’dan. Buna güç mü dayanır. Genel liyakattaki erozyon en fenası. Artık kendi içinde bir nebze kuralları olan orduda bile tüm atamalar ve terfiler si-yasal! *** Ekonominin emanet edildiği bakanın ortalıkta görünmemesi akla Aziz Nesin’in “Hazinedeki Paslı Teneke” oyununu getiriyor. Oyunda devletin en tepesindeki kişi hazinedeki çok kıymetli pırlanta, zümrüt benzeri değerleri alıp yerine altın koyuyor. Onun altındaki hazineye giriyor, altınları alıp gümüş koyuyor. Sonraki gümüşü alıp bakır koyuyor, ondan sonraki gümüşü alıp demir koyuyor, en son gelen de demiri alıp paslı bir teneke koyuyor. Merkez Bankası rezervlerinin eksiye dönmesinden hedeflerin sürekli ötelenmesine kadar bütün göstergeler geriye paslı tenekenin kaldığını gösteriyor: Bu darboğazdan çıkış için önce ne halde olduğumuzu iyi bilmek gerek. Genel bir erozyonun içindeyiz. Büyüyoruz ama gelişmiyoruz! Çıkışı siyasetten beklemek dışında çıkışımız yok! İktidara alternatif olanların değişim beklentisini yükseltmemesi buradaki gücün de zayıfladığını gösteriyor! Aman... En zayıf halka burası!",https://www.cumhuriyet.com.tr/yazarlar/mustafa-balbay/turkiye-toplam%C2%A0gucunu-yitiriyor-1964471
Mustafa Balbay,Çok parçalı iki kanat!,23 Temmuz 2022 Cumartesi,"Son genel seçimin beşinci yılına, yani 24 Haziran 2023’e 336 gün kala siyasetin bütün kanatlarında genel bir grileşme başladığı dikkati çekiyor. Bunun başlıca nedeni şu: Siyaset çok parçalı iki ana kanat haline geldi! Geleneksel merkez sağ merkez sol ayrımı ikinci planda kaldı. Millet İttifakı ve Cumhur İttifakı olarak iki ana taraf var. Her iki tarafın da birinci gündemi öteki ittifakı geçmek. İttifak içindeki partilerin bir gündemi de sıralamada bir üstte olmak. İki tarafı da sütuna yatıralım... *** Cumhur İttifakı Erdoğan ve Bahçeli’nin “iki parti tek iktidar” mantığını tam yansıtmasından kaynaklanan bir sorunsuzluk yaşıyor. Ancak özellikle ekonomideki gidiş sadece AKP’nin değil, MHP’nin de sahaya inmesini zorlaştırıyor. Bahçeli’nin Erdoğan’la yaptığı görüşmelerde de ekonominin düzeleceğine dair bir mutabakatın olmadığı biliniyor. O nedenle ekonominin ikinci planda kalmasını sağlayacak her şey MHP’nin de kabulü! MHP’den AKP’ye giden mesajlarda da “Ekonomi iyileşmezse sandık yüzümüze gülmez” içerikli cümleler yer alıyor. Bu yöndeki kaygıların hayli derinden ve yüksekten iletildiği söyleniyor. 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur AKP’nin siyasete devam etmek isteyen ak saçlı gençlerinin gündemi biraz daha farklı. Bu kesimlerin şu tür cümleleri daha yüksek sesle söylediği bize kadar geliyor: - Biz bu seçimi kaybetsek bile muhalefetin yapabileceği bir şey yok. Tez zamanda pes ederler. Sonraki ilk seçimde çok daha güçlü şekilde iktidara geliriz. - Bütün mesele reise önümüzdeki seçimin kaybedilme olasılığının olduğunu söyleyebilmek. Bunun bir iktidar değişikliği anlamına gelmeyeceğini, sonrasında daha güçlü olunacağını anlatabilmek. - Eğer seçim kaybı söz konusu olursa Erdoğan dışında bir kişi aday gösterilir. Böylece kaybeden Erdoğan olmaz. Erdoğan bir sonraki seçime hazırlanır! Yeniden altını çizelim, bunlar pencereleri açık, kapalı kapılar ardında konuşulanlar. Erdoğan’ın iklimi şu aşamada kaybetme olasılığını konuşmaya uygun değil. *** Millet İttifakı’nda ise lokomotif motor güç olarak CHP, itici güç olarak İYİ Parti ve tek haneli oranların başındaki partiler olarak DEVA, Gelecek, Saadet ve Demokrat Parti ağustosta ilk turu tamamlayacak. Geçen sonbaharda 6 partinin üst yöneticileri her salı Meclis’te buluşmaya başladığında, “Bu uzun sürmez” denmişti. Öyle olmadı. Lider düzeyindeki buluşmalar önce ikili sonra toplu devam etti. 12 Şubat 2022’de ilk kez 6’lı masa oluştu. 6. toplantı 21 Ağustos’ta. Daha ilk buluşmanın ardından iktidar, “Tez zamanda dağılırlar” dedi ama işte ilk tur tamamlanıyor. 12 Şubat’taki buluşma sonrası 6 partinin üst yöneticisi ile de konuşmuştuk. Hemen hepsi büyük bir özgüvenle, temelin sağlam atıldığını, bunun parçalanmayacağını söylemişti. Gerçekten öyle gidiyor. Ancak bu, hiç iç çekilme olmadığı anlamına da gelmez. Akşener’in, “Birinci parti olacağız” söylemi, AKP’yi geçip iktidar olacağız anlamına gelse de şu anlamı da içeriyor: CHP’yi geçeceğiz! İYİ Parti yüzde 15’i geçti mi, “yüzde 20’yi bulduk” diyor. Yüzde 16’yı geçti mi, “birinci parti olduk” diyor. Öteki partilerin ağırlığı da iki ittifakın toplamının birbirine yakınlığından kaynaklanıyor. Burada iki belirleyici var: Henüz hiçbir yere gitmeyen kararsızlar ve HDP oyları. Her iki “belirleyici” de ikna edici bir arayış içinde!",https://www.cumhuriyet.com.tr/yazarlar/mustafa-balbay/cok-parcali-iki-kanat-1961004
Mustafa Balbay,Ankapark AOÇ’nindir!,30 Temmuz 2022 Cumartesi,"On yıldır konuşulan Başkent Ankara’daki Ankapark projesi gelinen noktada bir dönemin fotoğrafı olarak gündemde. Proje neresinden baksan dökülüyor. Seçilen yer yanlış. Parkın içeriği yanlış. Harcanan paranın miktarı yanlış. Bu kadar yanlıştan bile “doğru” çıkarmaya çalışan dönemin belediye başkanı Melih Gökçek’i kutluyoruz! Bazen bir olay bir dönemi tümüyle anlamaya yeter. Ankapark böyle bir şey... *** Yerinden başlayalım... Atatürk Orman Çiftliği (AOÇ) değil Türkiye, dünya ölçeğinde ileriyi görerek oluşturulmuş bir kurumdur. Atatürk 1925’te büyük bölümü sazlık ve bataklık olan bu alanda, hem kentin büyürken nefes alabileceği bir yerin hem de teknolojiye dayalı tarıma örnek gösterilecek bir tekno-çiftliğin temelini attı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kimse alınmasın 1950’den sonraki tüm iktidarlar AOÇ’yi korumak yerine küçültmek üzere adım attı. Otogardan MKE fabrikalarına kadar pek çok bölüm amaç dışı kullanılmak üzere tahsis edildi. Devamı daha vahşi geldi. Üstüne Saray konduruldu. Bütün bunlar olurken Gökçek AOÇ’ye saygı duyar mı? Bugün bile dinozorların, teleferiklerin, Disneyland tipi tüm oyuncakların bulunduğu Ankapark için en uygun yerin AOÇ olduğunu söylüyor. Danıştay’ın daha inşaat aşamasında buna karşı çıkıp “yapmayın” demesine karşın devam eden Ankapark’ın yerinden sonra “konusu” da yanlış. Dünyada bu tür yatırımların olduğu kentlerde buraya yerli-yabancı turist çekmenin ortamı ve çevresi de hazırlanıyor. Devamında yapılan harcama da ona göre olmuş. 2017’de Gökçek’in istifa ettirilerek ayrılmasından sonra göreve gelen AKP’li Mustafa Tuna’nın da içine sinmediğini düşündüğümüz Ankapark’a harcanan paranın 801 milyon dolar olduğu Ankara Büyükşehir Belediyesi tarafından resmen açıklandı. Bu para ile nelerin yapılabileceği sıralanmış, akıl alır gibi değil. Her şey bir yana Ankara’nın tüm altyapısını yenilemeye yetecek kadar. Yapılan harcamanın hangi işlerin karşılığı olduğu da listelenmiş. Hiç de şaşırtıcı değil! *** Ankapark’ta 120 futbol sahası büyüklüğündeki alan bundan sonra nasıl kullanılacak? Başta vurguladığımız gibi AOÇ, dünya ölçeğinde bir düşüncedir. Bugün pek çok büyük şehirde “kent parkı” diye adlandırılan büyük alanlar vardır. Aklımıza ilk gelen yerlerden biri yıllar önce gezdiğimiz Madrid’deki Retiro Park. İçinde kocaman bir gölün, onlarca özel bitkili bahçenin, pek çok cadde ve sokağın olduğu parkta iç ulaşım için özel araçlar da vardı. Türkiye’de bu tür kent parkları çok az. Olanı da korumak zor. Her yeni gelen yönetici “arsa” gözüyle bakıyor! Ankapark alanının özüne uygun olarak kullanılmasını öneriyoruz. AOÇ’ye yakışan bir yer haline getirilmeli. Mansur Yavaş yapıcı bir kimliğe sahip. Her türlü işbirliğine açık bir anlayışla bu alanı Ankaralılara ve tüm Türkiye’ye kazandırmalı. Dinozorlar döneminden beri böyle talan görmeyen Ankara’nın artık kültür, sanat, toplumsal yaşam, tarih ve dünyaya açılmayı da içeren bir başkent olmasını diliyoruz, istiyoruz.",https://www.cumhuriyet.com.tr/yazarlar/mustafa-balbay/ankapark-aocnindir-1963514
Mustafa Balbay,‘Her şey kötü ama vazgeçmem’,03 Ağustos 2022 Çarşamba,"Önceki akşam 18. Didim Yazarlar Festivali’nin açılışını Bora Gezmiş, Nebil Özgentürk, Atilla Sarp’la birlikte yaptık. “Türk gibi başla, İngiliz gibi bitir” derler. Türkiye’de büyük heyecanlarla güzel başlangıçlar yapılır. Pek çoğunun ya devamı gelmez ya da başlangıçtaki ruh değişir. Sevgili Hayri Kandemir’in kitaba duyduğu büyük bir inanç ve inatla başlattığı Didim Yazarlar Festivali’ne Muzaffer İzgü ilk günden son nefesini verdiği 2017 yılına dek sürekli omuz verdi. Kandemir’in kitaba olan tutkusu Türkiye’nin gündemindeki pek çok yazarın Didim’e kayıtsız kalmamasında önemli etken oluyor. Kitap festivaline 15 Ağustos’a dek katılım tarihi sırasına göre şu yazarlar katılacak: İlyas Salman, Vehbi Bardakçı, Saygı Öztürk, Uğur Dündar, Ali Mahir Başarır, Mine Özbek, Nalan Tuntaş, Can Coşkun, Murat Ağırel, Canan Karatay, Kahraman Tazeoğlu, Sinan Akyüz, Serhat Yabancı, Haydar Ersöz, Faik Bulut, Erdoğan Aydın, Cemil Kılıç, Sırrı Özbek, İhsan Eliaçık, Birgül Evren, Duygu Taylan, Barış Terkoğlu, Barış Pehlivan, Ahmet Ercan, Fikri Sağlar, Üstün Dökmen, Demet Demirkaya, Ahmet Şık, Temur Soykan, Can Somer, Gülseren Budayıcıoğlu, Tamer Levent, Sevdagül Yıldız. Didim Belediye Başkanı Deniz Atabay’ı, başta kültür olmak üzere Didim’i bütün güzellikleriyle öne çıkarma çabası için kutluyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Önceki akşam gece yarısına dek kitap okurlarıyla ülkenin sorunlarına da değindik. Dünyanın dört bucağındaki Türkler ve dünyanın dört bucağından yabancılar Didim’de buluşuyor desek yeridir. Çorum’dan Malatya’ya, Tunceli’den Konya’ya Anadolu’nun pek çok ilinden yurttaşlar geleceği yurtdışında aramış, emeklilik sürecinde Didim’e tutulmuş. Türkiye’nin halen öteki illerinde yaşayıp Didim’de yazlayan da çok var. Ayaküstü sohbet ettiğimiz onlarca okurun her anlattığı ayrı bir yazı konusu olur. Beni etkileyen birkaçını paylaşmak isterim. Bahar Hanım Belçika mahkemelerinde Türkçe ile birlikte bu ülkede konuşulan hemen bütün dillerde tercümanlık yapıyor. Yurtdışında doğmuş. Türkçesi bu gerçeği hemen açık ediyor. Yılda en az iki kez Türkiye’ye geliyor. “Türkiye’siz yapamıyorum” diyor. Dışarıdan Türkiye’nin görünümünü şöyle özetiyor: “Herkesin birleştiği nokta, Türkiye’nin bir asır, 50 yıl, 100 yıl geriye gittiği yönünde. En acısı yurtdışında yaşayıp AKP’ye oy verenler ekonominin kötüye gittiğine dahi inanmıyor. Bunların hepsinin düzmece olduğunu düşünüyor.” En çok hangi alanda gerilediğimiz sorusuna şu yanıtı veriyor: “Bence eğitim. Her gelişimde daha geriye gittiğimizi görüyorum.” Ne yapmak gerek? Yanıtı şu: “Kısa sürede her şey iyiye gidecek diye bir beklentiye girmemek gerekli. Şimdi başlasak 25-30 yıl sürer.” Bunca olumsuzluğa rağmen neden hâlâ Türkiye’den kopamadığını şöyle açıklıyor: “Türkiye kan grubum gibi bir şey. Kimliğim, yurdum. Durumu kötü görüyorum ama vazgeçmem mümkün değil...” *** Paylaşmak istediğim öteki diyalog iki öğretmenle. Uşak’ın bir köy okulunda öğretmen. 10 yıl önce oraya tayin olmuş. Yeni tayin hakkı olduğu halde istememiş. Köy çocuklarını hayata hazırlamak ona “sorumluluğunu yerine getirdin” duygusu veriyormuş. En az dörtte birinin bilinçli yetiştiğini söylüyor. Bir başka öğretmen de liseden. “Yeni kuşak bambaşka geliyor” diyor, devam ediyor: “Öyle gençler var ki topla hepsini yeni bir Kurtuluş Savaşı örgütle. Bütün mesele önlerine inandırıcı bir hedef koymakta!” İşte o son cümle... Bütün mesele!",https://www.cumhuriyet.com.tr/yazarlar/mustafa-balbay/her-sey-kotu-ama-vazgecmem-1964887
Mustafa Balbay,‘Bay Kemal’le kemale doğru!,27 Temmuz 2022 Çarşamba,"Önce sözcük anlamına girelim. Kemale erme deyişini, sözlükteki “olgunlaşma, muradına erme” anlamında kullandık. CHP Genel Başkanı Kemal Kılıçdaroğlu, 24 Temmuz’daki Balıkesir mitinginde yol diliyle “vites yükseltti”. Kuvayı Milliye Meydanı’ndaki daha önce yapılan mitinglerde alanın dolmama durumuna karşı değişik yöntemlerle “daraltma” yapılırmış. Bu kez alan ağzına kadar doluydu. Alanda CHP bayraklarının çokluğu da dikkat çekiciydi. Kılıçdaroğlu’nun özellikle son iki yıldır çok öne çıkardığı “dostlarımız” ve “Millet İttfakı” tanımları Balıkesir’de yoktu. Bu elbette Cumhur İttifakı kanadını sevince boğacak anlamlar yüklenecek bir durum değil ama dikkat çekici. Kürsünün arkasında Millet İttifakı yerine “milletin sesi”, CHP yerine de Kılıçdaroğlu vardı. Alana ise CHP bayrakları hâkimdi. Sonuç olarak tam bir CHP mitingi idi. *** CHP kadrolarının iktidara inanması çok önemli. Bu inanç olmazsa tek başına genel başkanın çalışması istenen sonucu vermez. Kılıçdaroğlu her şeyden önce bir zoru başardı ve CHP’nin içini dingin hale getirdi. Ancak CHP gibi partilerde sessizlik bazen çokseslilikten daha tehlikelidir! Bu sürecin devamında CHP kadroları doğal olarak başarı bekliyor. 2019 yerel seçimlerinin genel iktidardaki başarının önsözü olarak kabul edilmesi, “sessiz beklentiyi” öne çıkardı. Bu beklentinin çalışmalara daha fazla katılmaya dönüşmesi başarıya giden yolu açabilir. Otobid ile ücretsiz ekspertiz Otobid Fiyatı Gör 24 Haziran 2023’e 332 gün var. Seçim takvimi fiilen başladı. MHP’nin de sahaya inme kararı 332 günden önce bir “baskın seçim” olasılığını da akla getirmiyor değil. Olasılıklar bir yana, sandık göründü! Sandık demişken vurgulayalım: Demokrasilerde ilk sözü meydanlar, son sözü sandıklar söyler! Meydanların dolu olması elbette önemlidir. Moral güçtür. Ancak asıl olan son sözdür. Yakın geçmişte meydanlar ölçü alınarak yapılan hesaplar oldu. Görüldü ki meydanlar eşittir, sandıklar değil. Bu gerçeği bir kez daha anımsatmak istiyoruz. *** Kılıçdaroğlu’nun birinci tekil şahıs konuşmaya başlaması, iktidara gelince yapacaklarını aynı yöntemle dile getirilmesi, beraberinde doğal olarak cumhurbaşkanı adaylığı tartışmasını da getiriyor. Öncelikle şunu vurgulayalım; Kılıçdaroğlu aday belirleme gücünü elinde tutmak zorunda. Aksi halde ülke yönetimine talip olmak bir yana partiyi yönetmekte zorlanır. Kılıçdaroğlu dışında bir adayın Kılıçdaroğlu katında da kabul gördüğü havasının yayılması CHP Genel Merkezi’ni boşaltır. Kılıçdaroğlu seçim kiminle alınacaksa onu aday gösterme olgunluğuna çoktan erişti. Kendisi aday olmak ister mi? Kim istemez! 6’lı masadan Kılıçdaroğlu çıkar mı? Önümüzdeki seçimin yanı sıra bir sonraki seçim de akıllıca hesap edilirse çıkar. Erdoğan’ın karşısına çıkacak aday parlamenter sistem vaat edecek. Bu yetkileri alıp devredebilmek de kemale ermeyi gerektirir. Bütün mesele 6’lı masadan da önce toplum katında kabul görmekte. Seçimi seçimden önce kazanabilmekte. Balıkesir mitingini “ilk söz” kabul edip “son söz”e, yani sandığa hazırlanmakta... Erdoğan, “Bay Kemal” diye diye CHP’ye bir unvan kazandırdı. Gidiş o ki bu kadar sınırsız saldırı ile 6’lı masayı da bir arada tutacak!",https://www.cumhuriyet.com.tr/yazarlar/mustafa-balbay/bay-kemalle%C2%A0kemale-dogru-1962353
Mustafa Balbay,Türkiye’nin Kavala dosyası kabarıyor!,13 Temmuz 2022 Çarşamba,"1 Kasım 2017’de tutuklanan Osman Kavala bugün itibarıyla 1716 gündür hapiste. Milattan önce 23 yılında dile getirilmiş, “carpe diem”, Türkçede “günü yaşa” diye kullanılır. Devamındaki anlatımda da bir yılın kıymetini sınıfta kalan öğrenciye, bir saniyenin kıymetini atletizm yarışındaki sporcuya sormak gerektiği vurgulanır. Bir günlük özgürlüğün kıymetini de hapisteki kişiye sormak gerekir. Hapiste zaman beton duvardan daha hareketsizdir. Özgürlük, koğuşun havalandırmasından gökyüzüne baktığınızda en uzak noktadaki bulutun ötesindedir. Ne kadar uzakta olursa olsun, hep içinizdedir özgürlük! *** Kavala, Türkiye’nin gündemine oturdu, yaşanmakta olan bütün hukuksuzlukların düğümlendiği bir mahpus oldu. Davanın aşamalarını incelerken birkaç kez kontrol etmek gerekiyor. Hangi suçtan tutuklandı? Hangisinden beraat etti? Sonra başa nasıl dönüldü? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşin içinden çıkmak için en azından yakın geçmişteki FETÖ davalarının ruhunu bilmek gerekiyor. Neyzen diyor ya; hamam aynı hamam, tas aynı tas, bir tellak değişti! Genel görünümün özeti bu. Bir sanık aynı suçtan iki kez beraat eder, üç kez tutuklanır mı? Kavala’nın yaşadıklarından biri bu... Bir insan hem Gezi eylemlerini organize edip hem 15 Temmuz darbe girişiminin içinde olabilir mi? Kavala’nın yaşadıklarından biri bu... Bir insan cebir ve şiddet kullanıp hükümeti devirmeye teşebbüs etmekten tahliye edilip, ertesi gün aniden casusluk suçunun sanığı olabilir mi? Kavala’nın yaşadıklarından biri bu... FETÖ davalarında sanıklara yönelik suçların delillerini oluşturmak bambaşka bir yetenek istiyordu. Öyle bir delil dosyası oluşturacaksın ki kimse karşı çıkamayacak. İnsanlar, “Ya doğruysa” deyip ürkecek! İktidar bu büyük külfeti de aştı. Bir kişiyi suçlamak için öyle klasör klasör deliller oluşturmaya gerek yok. İktidar adına söz söyleme yetkisinde olanlar, “Biz böyle düşünüyoruz” dedi mi, bitti. Dosya tamama ermiş oluyor. Bu işi en iyi şekilde yapacak bir Adalet Bakanı da bulundu. Adaleti çok iyi dağıtıyor! O kadar iyi dağıtıyor ki nasıl toparlanır kestirmek zor! Avrupa İnsan Hakları Mahkemesi (AİHM) daha önce verilen tahliye kararına uyulmadığı için Türkiye’yi 7 bin 500 Avro para cezasına çarptırdı. Bunun devamında kurucusu olduğunuz Avrupa Konseyi’nden ihracımız söz konusu. 12 Eylül 1980 darbesi döneminde bile bu noktaya gelinmemişti! *** Kavala davası Türkiye’de hukukun geldiği noktanın özetidir. Bu davanın sanığı Türkiye’dir. Osman Kavala’nın düşünceleri, Türkiye’nin siyasi konularına bakışı bu davanın kapsamı dışındadır. Bizim mahkemelerimizde Kavala ile ilgili açılan davalar zincirinde, hukuk zincire vurulmuştur. Haftada en az beş, altı cezaevi damgalı mektup alıyoruz. O kadar çok hukuk ihlalleri yaşanıyor ki hemen hiçbiri haber değeri taşımıyor. Kavala davası bütün ihlallerin vücut bulduğu bir dosya haline geldi. Emniyet-cezaevi hattında geçmişte de pek çok işkence yöntemleri uygulandı. Bugün en ağırlarından birini yaşıyoruz: Yargılama işkencesi!",https://www.cumhuriyet.com.tr/yazarlar/mustafa-balbay/turkiyenin-kavala-dosyasi-kabariyor-1957306
Mustafa Balbay,Sedat Peker ipi çektikçe yumak büyüyor!,12 Temmuz 2022 Salı,"Sedat Peker’in 2 Mayıs 2021’de video yayınlarıyla başlattığı süreç çözüldükçe büyüyen bir yumak halinde devam ediyor. Peker pek çok konuda ipucu veriyor, bu iplerin ucu çekildikçe yeni yumaklar da oluşuyor. Son 30 yılın tanığı, sanığı, yaşanan olayların “kahramanı” olan Peker’in bu bağlamda iki kimliği var: 1- Bulaştığı, katıldığı, organize ettiği olayların sanığı Sedat Peker. 2- Türkiye’nin siyasal ve toplumsal yapısına yön veren pek çok konunun “bileni”, bildiklerini kanıtlama arşivine sahip Sedat Peker. Peker’in seçtiği yolda bir yere gelmek kolaydır ama orada kalmak, tutunmak ve durumunu sürdürmek zordur. Peker ikinci şıkkın içinde dalgalanıyor. Yine Peker’in seçtiği yolu döşeyen, yolun genişliğine, konforuna ve zahmetlerine yön veren de devleti temsil gücünü elinde bulunduranlardır. Otobid ile ücretsiz ekspertiz Otobid Fiyatı Gör *** Peşrevi noktalayıp güncele gelirsek... Halen Birleşik Arap Emirlikleri’nde (BAE) bulunan Peker’in bu ülkedeki ifade özgürlüğü Türkiye ile BAE arasındaki ilişkilere bağlı olarak artıp azalıyor. Demokrasilerde olduğu gibi kamuoyuna yönelik bilgilendirmelerde de çareler tükenmez. Bazen aracı kullanarak bazen “kendisine sorulan sorulara yanıt vererek” bu kısıtlamaları delen Peker, son açıklamalarıyla kapsama alanını genişletti. Her dönem tarafsız ve tartışmasız bir şekilde iktidarın yanında yer alan işadamlarını gündemine aldı. 14 aylık süreç dikkate alındığına Peker’in verdiği bilgilerin ana konuları şunlar: Uluslararası uyuşturucu trafiği... Bu trafiğin içinde yer alan iktidar gücü sahipleri... Faili meşhur cinayetler... Karapara aklama operasyonları... Sermayenin, büyük gayrimenkullerin, iyi gelir getiren işletmelerin yasal olmayan yollardan el değiştirmesi... Büyük ihalelere bürokrasinin attığı imzalar... Son açıklamalardan anlıyoruz ki “temiz toplum” kampanyaları da kirlenmiş! Bunu da Sedat Peker külliyatından öğreniyoruz! Önceden bilinen kimi sırlar da Peker’in açıklamasıyla bilgiye, belgeye dönüşüyor. Genel bir bakışla Peker’in açıklamalarına dayanarak en az 200 konuda dava açılabilirdi. Bunun yerine Peker hakkında dava açtılar. 16 Ekim 2021’de açılan 92 sanıklı davada nasıl bir gelişme olmuş diye tarama yaptık. 29 Aralık’ta ilk duruşma görülmüş, 6 Ocak 2022’de Peker hakkında yakalama kararı verilmiş... O kadar. Başka gelişme görünmüyor. Anlaşılan hakkında dava açıp yargılayabilecekleri “suç” bulamadılar. Buldularsa da bunun bir ucunun istemedikleri kişilere değdiğini fark ettiler. Sedat Peker soruşturulabilecek onlarca olay hakkında bilgi- belge veriyor, yargı kör, sağır... Sedat Peker hakkında dava açıyorlar ama bir arpa boyu yol alamıyorlar! *** Sedat Peker hakkında dava açıldığında, 19 Ekim 2021’de bu köşenin başlığı şuydu: “Sedat Peker davası AKP davası olur!” Zira bu davaya katılacak her dosyanın bir ucu iktidara değer! Bugün gelinen noktada Peker’in bilgi verdiği olayların üzerine gidilmezse süreç, Türkiye’nin yargılandığı davaya dönebilir! Sedat Peker’in gündeme getirdiği konular nedeniyle  Avusturya’da tutuklanan Sezgin Baran Korkmaz halen bu ülke cezaevinde. İki ülke Korkmaz’ın iadesini istedi: Türkiye ve ABD... Avusturya mahkemesi tercihini ABD’den yana kullandı! Amerika, kendi ülkesine iade edilmesini istediği suçluları yargılamak için istemez! Kullanmak için ister! Türkiye kendini temizleyemezse... Temizlerler!",https://www.cumhuriyet.com.tr/yazarlar/mustafa-balbay/sedat-peker-ipi-cektikce-yumak%C2%A0buyuyor-1956974
Mustafa Balbay,NATO yeniden şekilleniyor!,28 Haziran 2022 Salı,"Ukrayna’daki Rusya-NATO savaşı dördüncü ayı doldururken bugün Madrid’de başlayacak NATO zirvesi yeni bir sürecin başlangıcı olacak. Haziran ayının ikinci yarısı boyunca yaşanan gelişmeleri sadece “yeni bir soğuk savaş” tanımı ile özetlemek mümkün değil. Daha öte bir yeniden şekillenme söz konusu. 17 Haziran’da 25. St. Petersburg zirvesinde konuşan Putin’in dört cümlesini aktaralım: “Tek kutuplu dünya sona ermiştir... Küresel politikalarda hiçbir şey eskisi gibi olmayacak... Rusya’ya uygulanan ambargo Batı’nın kendisini de vuracak… Bu politikalarla dünyada aç kalanların sayısı artacak...” 23 Haziran’da Brezilya, Rusya, Hindistan, Çin, Güney Afrika Cumhuriyeti’nin baş harfleriyle tanımlanan BRİCS ülkeleri sanal ortamda bir araya gelip gerçek âleme köşeli mesajlar verdiler. Bu statüdeki ülkelerin ortak paydası dünyanın artık tek kutuplu olmadığı değerlendirmesinden hareket etmesi. Ukrayna savaşı Çin’i küresel ölçekte bir adım daha öne çıkarmış görünüyor. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu iki zirvenin ardından bugün de NATO zirvesi toplanıyor. Zirve öncesi haberleri sütuna yatırınca şu olasılıklar dikkati çekiyor: - Ana gündem Rusya’nın yeniden tanımlanması. İspanya’nın komşusu Portekiz’de Kasım 2010’da yapılan NATO zirvesinde Rusya’dan, “NATO’nun dış partneri” olarak söz edilmişti. Madrid’de bu tanımın değişeceği kesin. - Rusya büyük olasılıkla “demokrasiye, özgürlüklere en büyük tehdit” gibi bir çerçeveye oturtulacak. Böylece ABD, Avrupa’da bir adım daha ileri gitmiş olacak. -İsveç ve Finlandiya Soğuk Savaş döneminde NATO’nun dışında kalmıştı. Gelinen noktada üye olmak istemelerinin sağlanması ciddi bir denge değişikliği. Finlandiya’nın Rusya sınırının 1300 kilometre olduğunu vurgulamakla yetinelim. -AB’nin 27, NATO’nun 30 üyesi var. 21 ülke hem AB’ye hem NATO’ya üye. Özellikle konu güvenlikse etkin güç NATO. Bunun daha da derinleşerek gideceği anlaşılıyor. -Çin’in özellikle Rusya’ya karşı duruşunun röntgeni çekilip ilişkilerin nasıl devam edeceği sorusuna yanıt aramak elzem konular arasında. -AB’nin 23 Haziran zirvesinde Ukrayna ve Moldova’ya tam üyelik yolunu açmış görüntüsü verme kararı NATO’nun bir artısı. Buna Almanya, İtalya, Fransa ve İspanya’nın silahlanmaya daha fazla para harcama kararını da eklemek gerek. *** Zirvede Türkiye’nin ayrı bir gündemi var. İsveç ve Finlandiya’nın NATO üyeliği kurumun işleyişi gereği oybirliğiyle gerçekleşecek. Türkiye, bu iki ülkenin terör örgütlerine verdiği desteğin kabul edilemez olduğunu vurgulayıp çekincesini ortaya koydu. Gündemdeki terör örgütleri pek çok devletin ve uluslararası kurumun da “terör örgütleri” listesinde. İsveç ise “Büyük devletler bizi bu halimizle NATO’ya istiyor” türü demeç verip topu ABD’ye atıyor. Aslında asıl muhatap ABD! Türkiye haklı olduğu bu duruşunu bozmamalı. Zirveden sonra yazacağımız bir başka boyutun sadece sorusunu soralım: NATO’nun Rusya düşmalı olarak yeniden şekillenmesi en çok ABD’nin ve Rusya’nın işine gelmiyor mu?",https://www.cumhuriyet.com.tr/yazarlar/mustafa-balbay/nato-yeniden-sekilleniyor-1952016
Mustafa Balbay,Çok mecralı tek seslilik!,23 Haziran 2022 Perşembe,"Son anda akıl öne çıkmazsa basın kanununda yapılması planlanan sansüre ilişkin değişiklikler bugün Meclis Genel Kurulu’na geliyor. Bu yazıyı kaleme aldığımız saatlerde erteleme haberi geldi ama tümüyle gündemden çıkmasını bekliyoruz. İktidar kanadında bağır bağır, herkes sağır. Bir kanun değişikliğini hayata geçirmiyorlar, verilen bir görevi yerine getiriyorlar. Bir kez daha altını çizelim. Değişikliğin adı basın kanunu ama sosyal medyayı kullanan herkesi bağlayan bir durum. Yasa çıkmadan uygulamaya koydukları bu anlayışa göre bir mesajın kamu görevlisinin moralini bozması bile suç! Son derece belirsiz, esnek, her yere çekilebilecek bir tanım! Bir başka sığınma noktası da şu: Dezenformasyonu, bilgi kirliliğini önlemek! Bir bilginin kirli olup olmadığı nasıl saptanacak? Eğer suç unsuru taşıyan bir durum varsa bunlar zaten mevcut yasalarla çözülebilecek sorunlar. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Radyo ve Televizyon Üst Kurulu (RTÜK) kanalları hizaya getirmek istediğinde bunu şöyle yorumlamıştık: Amaç çok kanallı tek seslilik! Aynı şey sosyal medya ve internet sitelerinde de planlanıyor: Çok mecralı tek seslilik! Bu yasa ile birlikte çoktan unutulmuş olan bir uygulamayı anımsatalım. O beğenmedikleri Türkiye’de bir yasa çıkacağı zaman bununla ilgili kurumlara taslak iletilir, görüşleri sorulurdu. Onlar raporlar hazırlar, ilgili milletvekilleri ile temas kurarlar görüşlerini iletirlerdi. Böylece yasanın daha sağlıklı çıkması sağlanırdı. Şimdi basınla ilgili bir düzenleme yapılıyor; ne bilgi veriyorlar ne de kapıya kadar gelmiş gazetecileri dinliyorlar. Üç haftadır meslek örgütleri Meclis’te yasadan doğacak sorunları anlatmaya çalışıyorlar. Yasayı yapan yasayı bilmiyor ki eksiği bilsin! Türkiye’de yargının ne hale geldiği son hâkimler, savcılar kararnamesiyle bir kez daha ortaya çıktı. İstenilen kararı vermeyen hâkim kendisine haritadan yer beğensin! Ancak basın kanunu ile Basın İlan Kurumu’na (BİK) adeta yargı yetkisi veriliyor. Zaten böyle yetkileri var ama daha da derinleştirilip genişletiliyor. RTÜK, BİK gibi kurumların temelde “düzenleyici” nitelikte olması gerekir. Kuralı koyacaklar, uyup uymayanı dikkate alacaklar. İşin içine bir nebze denetim de girecek. Ancak yapılmak istenen doğrudan yaptırım. Üstelik standardı olmayan bir şekilde. Kimine kaşını kaldırdın ceza... Kimine her tarafı bezedin ödül! *** Ey iktidar sahipleri, Bu yasa bilgi kirliliğini önleme adı altında, iktidarın istemediği bilginin yayılmasını önleme yasasıdır! Tarihte defalarca denenmiş, hep ters tepmiştir. Gazeteci ne olursa olsun vermek istediği mesajı vermesini bilir. Gerektiğinde olağanüstü övgüler düzer, bunun ne anlama geldiğini anlayan anlar... Bir zamanlar çok uzaklardaki bir ülkede büyük kral, etrafında sadece kendisine övgü düzenlerin bulunmasını istemiş. Herkes övmüş ama bilge övmemiş. Kral bilgeyi çağırıp sormuş: - Bak işte benden büyük yok. Söyle bana ben ölürsem yerim doldurulabilir mi? Bilge soluklanıp cevap vermiş: - Çok haklısınız kimse sizin yerinizi dolduramaz. O kadar büyük bir boşluksunuz ki!..",https://www.cumhuriyet.com.tr/yazarlar/mustafa-balbay/cok-mecrali-tek-seslilik-1950233
Mustafa Balbay,Mevsimler geçidi!,18 Haziran 2022 Cumartesi,"Hava durumu siyasi durumu geçti. Ne zaman ne olacağı, hangi bulutun nereden, ne zaman, ne yağdıracağı belli değil! Mısır’dan Babil’e bugün önemli bölümü çöl olan bölgelerin binlerce yıl önce büyük uygarlıkları barındıran bereketli topraklar olduğu biliniyor. Yeryüzünün 2-3 derece ısınmasıyla büyük çöküntünün yaşandığı bilim insanlarının üzerinde birleştiği bir gerçek. Bugün de önümüzdeki beş yıl içinde yeryüzünün 1.5 derece ısınma olasılığı yüzde 50’nin üzerinde. Bunun doğuracağı sonuçlar başta buzullar olmak üzere dünyanın pek çok yerinde görülüyor. Himalayalar’da karlı bölgelerin her yıl birkaç metre yukarı çıkmasıyla nelerin yaşanacağını tahmin etmeye çalışmak bile ürkütücü. *** Yaşadığımız günler gösteriyor ki mevsim normalleri diye bir kavram da kalmadı. Oysa günlük koşturmacanın zaman zaman dışına çıkıp kendimizi doğanın akışına bıraksak... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ankara’yı paylaşalım sizinle... Mart, beyazlı pembeli badem ve erik çiçekleriyle gelir. Kentin göbeğinde de hissedersiniz bunu. Botanik Parkı onlarca gelin başıyla dolar. Kış boyu kar giyinen ağaçlar birden çiçek ormanına dönüşür. Nisan leylaklarla gelir. Kokusu keser önünüzü. Alçak duvarlı bir bahçeden sarkan leylaklar bir çiçek denizi gibi dalgalanır önünüzde. Daldan sarkan leylaklar mayısa da sarkar. Mayıs, haziranda gül, iğde, ıhlamur halk oyunlarını aratmayan bir armoni içinde birbirine karışır. İğdenin o incecik huniyi andıran sarı çiçeklerinin bu kadar yoğun koku şelalesine dönüşmesi insanı nasıl şaşırtmaz! Bir iğde ağacının altında soluklanıp gözlerinizi kapattığınızda bütün bedeniniz koku banyosu yapar gibi gevşer. Bir de rüzgâr esti mi iğde kokusunun yayılma hızına inanmazsınız. Bir ıhlamur ağacının altında durup çiçeklerin nasıl kirazlandığını izlediniz mi? Yapmadınızsa tam zamanı. Ihlamur ağacının dallarındaki yapraklar kat kattır. Üstteki yapraklarda çiçek açmaz. Alttaki yaprakların alt kısmının ortasına kadar gelen ana damar burada birden dışarı uzanır ve tomurcuklar küpe gibi sallanır. Birkaç gün sonra da açar. İşte koku o koku... Güller toprağın gülüşüdür. Doğada en zengin renk çeşidi olan çiçektir gül. Kokusundan dokusuna bütün çiçeklerle her alanda yarışır. Sanırım hiçbir çiçek onunla yarışmak istemez. Yağmur yağdıktan sonra gülleri koklarken dudaklarınız ıslandıysa çekinmeyin, çekilmeyin, için gül yapraklarının arasındaki suyu. Doğa size başka ne versin? *** Bugün yaşadığımız bu güzelliklerin ne kadarını önümüzdeki kuşaklar da yaşayacak? Bu satırları yazarken Ankara’da kazandan boşalan yağmur, ağaçları hırpalıyordu. Yaşanan iklim değişikliği değil iklim krizi. Ortasında insanın olduğu birbirini tetikleyen nedenlerle mevsimlerin nevri döndü, doğanın dengesi bozuldu. Her yıl 20 dilin yeryüzünden silinmesi gibi onlarca bitki ve canlı türü tükenişe gidiyor. Ankara sevgi çiçeği, Erzincan süt otu, mercan ağacı, kardelen Anadolu’da koruyamadığımız türler arasında. Teknoloji yaşamı kolaylaştırırken hayatı sığlaştırıyor. Bugün birkaç saatliğine doğaya teslim olun, bakın ne buluşlar yaşayacaksınız! Sonra belki de doğa bize ait değil, biz doğaya aitiz dersiniz!",https://www.cumhuriyet.com.tr/yazarlar/mustafa-balbay/mevsimler-gecidi-1948535
Mustafa Balbay,İsveç çakısı!,02 Temmuz 2022 Cumartesi,"Aslı İsviçre çakısı olsa da İsveç çakısı diyen de var. 1890’larda bulunmuş. Bir bıçaktan çok daha fazlası. Neler yok ki... Bıçak işlevi çeşit çeşit. Bunun yanında makas, tornavida, konserve açacağı, testere, tırnak makası, şişe açacağı, kanca... Vikipedi aletin bazı özelliklerini saydıktan sonra kullanıcılara şu notu düşmüş: “Madde içeriğini genişleterek Vikipedi’ye katkı sağlayabilirsiniz!” Öylesine çok amaçlı bir alet. Fotoğraflarına bakınca, insan kırkayak görmüş gibi oluyor! *** Başta vurguladığımız gibi İsveç ya da İsviçre çakısı, adı ne olursa olsun Erdoğan bu çakıyı aldı, her amaca uygun kullanıyor. NATO’nun Madrid zirvesi Türkiye açısından İsveç ve Finlandiya’nın üyeliği tartışması ile başladı, öyle devam ediyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan zirveden günler önce bu iki ülkenin NATO üyeliği gündeme geldiğinde öylesine yüksek dozda tepki verdi ki. Esti gürledi: “Veto edeceğiz... Asla izin vermeyeceğiz... Bunlar terörist ülkeler... Kapımızı bile çalmasınlar...” Erdoğan’ı tanıyanlar bu sözlerin İngilizcesinin şu olduğunu çok iyi biliyordu: “İşte pazarlık fırsatını yakaladım... Bunun izni benden geçer... NATO’da oybirliği ile karar alındığını unutmayın... Bana bir zafer ortamı yaratın, işi bitirelim...” Mesaj alındı. İsveç ve Finlandiya “dize” geldi. Ülkelerinde terör örgütü üyesi bulundurmayacaklarını, gördükleri an Türkiye’ye iade edeceklerini ilan etti. Adına da “muhtıra” dendi. Bağlayıcı yanı var mı? Yok. Zaten bu daha iyi. Bağlayıcı olmasın ki önümüzdeki bir yıl içinde yeri geldikçe “muhtıraya uydun-uymadın” tartışması olsun. Tam üyelik için ülke parlamentolarının onayı da gerekiyor. Erdoğan arada bir çıkışacak: “Ey İsveç, ey Finlandiya bakıyorum işi ağırdan alıyorsun... Ben de ağırdan alırım... Benim ağırım çok ağırdır ona göre...” Diyelim birkaç terörist iade edildi. Al sana zafer. İktidar gazetelerinde başlık hazır: “İsveç’i dize, teröristleri bize getirdik!” Diyelim ki Türkiye’nin terörist dediğine İsveç mahkemesi terörist demedi. Zaten İsveç Adalet Bakanı demeç verdi. “Son kararı mahkeme verecek” diye. Hemen haddini bildirme hazır: “Ey İsveç, ey Finlandiya... Geliyor Normandiya... Öyle bir çıkarma yaparım ki NATO’nun dudağı uçuklar... Bırakın bize mahkeme numaralarını...” *** İsveç çakısı siyasetinden elbet muhalefet de payını alır. Bu tabloda ne dese yaranamaz. Desteklese daha ileri söylem ister. Desteklemese, İsveç teröristlerinden beter eder. Her iki ülke de muhtemel bir iki küçük adım dışında, eğer varsa FETÖ’nün ağır toplarını Türkiye’ye iade etmeyecek. Belki onları anavatanları ABD’ye yollar. Bu yol da iktidarın işine gelir. Zira iade ettikleri konuşsa, “Biz her şeyi bu iktidarın verdiği destek ve cesaretle yaptık” dese! NATO zirvesinde kim kazandı kim kaybetti tartışmalarına farklı yanıtlar veriliyor. Küresel anlamda silahlanma kazandı, gerilim kazandı, barış kaybetti. Bu ayrı bir yazı konusu... Ey İsveç çakısını bulanlar. Kendinizi maharetli sanıyorsunuz ama boşuna. Siz bu aletin siyasette kullanılanını bulamamışsınız! Örneğin açacaksın çakıyı, alttan bakınca kan göreceksin üstten bakınca gül! Bıçağı tuttuğun yerin bir ucu kafayı bir ucu çanağı andıracak. Aynı anda... Hem kafa tutacaksın hem çanak!",https://www.cumhuriyet.com.tr/yazarlar/mustafa-balbay/isvec-cakisi-1953558
Mustafa Balbay,Önce bölge ülkesi olmak!,07 Temmuz 2022 Perşembe,"NATO’nun Madrid zirvesinin yankıları devam ediyor. Önümüzdeki 10 yılı şekillendirdiklerini iddia eden NATO kurmayları zirve sonrasında özellikle Rusya ve Çin’e karşı yapılacakları dillendirmeye başladılar. NATO’nun İsveç ve Finlandiya ile daha da genişlemekten öte kendince dünyaya şekil vermeye giriştiğini görüyoruz. 2010 Lizbon zirvesinde Rusya “dış ortak” ilan edilmişti. 2022’de ise “baş düşman” olarak tanımlandı. Çin de ciddi bir tehdit olarak onun yanına kondu. Bu durumda 2030’lardaki NATO zirvesinde nasıl bir şekillenme olur? On yıl çok uzun bir süre ama o güne dek Rusya ve Çin’in de kendi savunma örgütünü kuracağını söylemek mümkün. Zaten bunun altyapısı var. Bu iki ülkenin başı çektiği Şanghay İşbirliği Örgütü (ŞİÖ) en yüksek nüfusa sahip bölgesel yapılanma. Hazar Denizi çevresindeki beş ülke Rusya, İran, Kazakistan, Azerbaycan ve Türkmenistan, Hazar Ülkeleri Devlet Başkanları zirvesinin altıncısını geçen hafta yaptı. Temel anlaşmaları şu: Hazar’a kıyıdaş ülkeler dışında hiçbir güç girmeyecek! *** Biz kendimize bakalım... Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Dünyadaki bütün büyük oluşumlar öncelikle bölgesel işbirliği olarak başlamıştır. AB’nin kökü altı ülkenin demir-çelik birliğidir. Türkiye Cumhuriyeti’nin kuruluşu sonrasında da Balkan Paktı ve Sadabat Paktı, etrafımızda bir barış çemberi oluşmasını sağladı. 2. Dünya Savaşı’nın dışında kalmamızda bir etken de bu paktlardır. Bugün bu yönde büyük fırsatlar var, iktidarın dar, partici bakışı bunların kullanılmasını engelliyor. Önceki iktidarların da bu konuda başarılı olduğu söylenemez ama bu dönem dar bakışın içine mezhepçilik de girdi. En sıcak durum; Akdeniz ülkeleri... 19. Akdeniz Oyunları’nda Türkiye, 108 madalya ile İtalya’nın ardından ikinci sırada yer aldı. Keşke Akdeniz ülkeleri spordaki birlikteliği öteki alanlara taşıyabilseydi. Akdeniz Ülkeleri İşbirliği adı altında hayaller kuruldu ama hayata geçmedi. AB, Akdeniz İçin Birlik adı altında bir yapı kurdu. Amacı bu bölgedeki işbirliği değil, bölgeyi AB eksenine bağlamaktı. 1990 sonrası Balkan Ülkeleri Devlet Başkanları zirvesinin adımları atıldı. Arkası gelmedi. Karadeniz Ekonomik İşbirliği’nin (KEİ) durumuna Ukrayna’daki savaşın ilk günlerinde değinmiş, sormuştuk: Niçin sesi çıkmıyor? Aradan dört ay geçti, hâlâ ses yok. Google kayıtlarına göre son büyük toplantı 2017’de KEİ’nin 25. yılında yapılmış. Bu yıl 30. yılı, buna ilişkin tek haber Ermenistan radyosundan! 1991’de Sovyetler’in çökmesinden sonra Kafkas İstikrar Paktı önerilmişti. Arşive baktık; buna ilişkin son demeci 2000 yılında Demirel vermiş. 1997’de Erbakan’ın başbakanlığı döneminde kurulan D-8 Ekonomik İşbirliği Teşkilatı ne yapmış diye arşivi taradık. Kuruluş yıldönümleri haber olmuş, o kadar! *** Bu sütunda yeri geldikçe vurguladık; Türkiye öncelikle çevresindeki tüm ülkelerle iyi bağlantılar kurmuş güçlü bir bölge ülkesi olmalı. Bu olanak dört yanında da olduğu için beraberinde iyi bir “merkez ülke” konumu gelecektir. Bölgesinde güçlü Türkiye, küresel yapılara karşı daha dik durabilir. Resmi geziler bir yana çevremizdeki ülkelere sırt çantasıyla gidince Türkiye’nin ağırlığını, gücünü çok daha iyi hissediyorsunuz. Yıllar önce Gürcistan’ın başkenti Tiflis’te Kura Irmağı kıyısında yürürken bir Gürcü ile sohbet ettik. En büyük hayalini şöyle özetledi: Antalya’da bir pansiyon açmak!",https://www.cumhuriyet.com.tr/yazarlar/mustafa-balbay/once-bolge-ulkesi-olmak-1955448
Mustafa Balbay,Cüneyt Arkın filmlerinden daha kahramandı!,06 Temmuz 2022 Çarşamba,"Ankara’nın en kara gündemi yaşama dair yazmak istediklerimizi öteliyor. 28 Haziran’dan beri Cüneyt Arkın’la nefes alıp veriyorum. Çocukluğumuzun kahramanı, gençliğimizin rol modeli, sonraki yıllarımızın ortak değeri Cüneyt Arkın... Çocukluğum Toroslar’ın eteğindeki bir vadi-ovada Burdur’un Yeşilova ilçesi Güney kasabasında geçti. 1960’ların sonunda jeneratörle çalışan film makinesi bambaşka bir pencere açtı bize. Yılmaz Güney ve Ayhan Işık iki metreye iki metrelik sonsuz bir ufkun kapısından çıktı karşımıza. 1971 Burdur depreminde okullarımız yıkılınca Aydın Nazilli’ye göçtük. Burada her cumartesi 14.30 seansında Cüneyt Arkın atıyla, kılıcıyla, okuyla düştü önümüze. Battal Gazi, Malkoçoğlu, Kara Murat hepimizdik. Filmin en gerilimli, en karamsar anında atın üzerinde göründü mü, salonda büyük bir alkış kopardı. Ayağa kalkanlar olurdu. Emindik, o bütün engelleri aşacak, yenilmez sanılan kötüleri ortadan kaldıracaktı. Bazen yaralanırdı ama yarası bile neredeyse yüzü kadar yakışıklı olurdu. Zaten yaralanmasından korkmazdık, iyileşeceğini biliyorduk. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Üniversite yıllarında ise Maden filmi ile birlikte, Cüneyt Arkın da biz de başka bir yaşamla, başka bir mücadele ile tanışmıştık. *** 2021’de Tarık Akan’ın yaşamını yazarken hem Maden filminin öyküsü hem de 1980’e giderken sinema sanatçılarının duruşu üzerine ayrıca derinleştim. Toplumsal gerilimin sürekli dalgalandığı, günde 10-15 gencin sokakta can verdiği o günlerde sinema sanatçıları daha özgür sanat yapmak, topluma mesajlarını sansürsüz vermek için Ankara’ya yürüme kararı almıştı. Özellikle Yılmaz Güney’in, Vedat Türkali’nin filmleri çok sansüre uğruyordu. Pek çok yönetmen de sansüre uğramamak için otosansüre gidiyordu. Türkiye’de sansür sadece bugünün değil, geçmişin de konusuydu. Orhan Gencebay’ın Batsın Bu Dünya filmi halkı isyana teşvikten yasaklanıyordu. Düşen uçaktan sağ kurtulan pilotun sevgilisi ile öpüşmesi şu gerekçe ile sansüre takılıyordu: Türk uçağı düşmez, üniformalı Türk pilotu öpüşmez! 5 Kasım 1977’de Beyoğlu’nda bir araya gelen sanatçılar 7 Kasım’da Ankara’ya yürüme kararı alırken ön sıralarda şu isimler vardı: Cüneyt Arkın, Tarık Akan, Fatma Girik, Vedat Türkali, Arif Keskiner, Meral Orhonsay, Hale Soygazi, Yavuz Özkan, Hakan Balamir, Semra Özdamar... Aradan yıllar geçti... 2010’da Silivri mahpushanesinde bir hafta sonu sabahı televizyon izlerken Cüneyt Arkın canlı yayın konuğu... Sunucu genel anlamda sanat üzerine konuşmaya hazırlanlanmış; “Nasılsınız” diye sordu. Cüneyt Arkın, “İyi değilim” dedi. Sunucu şaşkınlıkla izlerken Arkın, benim de içinde olduğum kimi tutukluların adını sayıp devam etti: “Onlar içerideyken, nasıl iyi olunur...” Özgürlükte birkaç kez telefonla konuşabildik. Son yıllarda canlı yayınlara katılmama nedenini şöyle açıklamıştı: “Bir çerçeve çizip bunun dışına çıkmamamı istiyorlar. Aman politika yapma, sadece sanat konuş diyorlar. Ben politika yapmam ama memleketin gündeminde ne varsa konuşurum. Ben öyle çerçeveye gelmem... O yüzden katılmıyorum...” *** Montaigne’in bir sözü var: Bir insanın son gününü görmeden yaşamı ile ilgili yorum yapmamak gerekir! Cüneyt Arkın, filmlerinden daha kahraman bir insandı! Filmlerinde onca tehlikelere karşın hiç dublör kullanmadı. Bu nedenle pek çok yeri kırıldı. Beli sakatlandı. Yaşamında da hiç rol yapmadı. Halkın kahramanı olmak kolaydır ama halkın kahramanı olarak kalmak zordur! O hep halkın kahramanı olarak kaldı. Ölümünün ardından hemen hemen bütün yayın organları onu böyle andı. O yayınlara bakarken hüzünle mırıldandım: Ortak değerlere ne çok susamışız!",https://www.cumhuriyet.com.tr/yazarlar/mustafa-balbay/cuneyt-arkin-filmlerinden-daha-kahramandi-1955050
Mustafa Balbay,Orta sınıfı bitir! Çok fakir ve zengin yarat!,25 Haziran 2022 Cumartesi,"Dünyanın bütün ülkelerinde hemen her alanda taşıyıcı güç orta sınıftır. Belli bir eğitim düzeyi olan, alanında uzman, bilgi ve becerisini küçük ölçekli girişimcilikle üretime çeviren orta sınıf başta demokrasi olmak üzere, kültürden sanata, eğitimden spora her alanda lokomotiftir. Daha iyi bir yaşam hayalleri kurabilir, bunun için harcadığı çaba ülkenin de daha iyi olmasına yöneliktir. Zira yurtseverliğin bir ölçütü de kendi işini iyi yapmaktır. Ülkesel gelişmenin motoru bireyin kendini her alanda geliştirme duygusudur. Çok zenginler aynı zamanda servetlerinin esiri olurlar. Para onları teslim alır. Çok fakirler hayatta kalma güdüsü dışında fazla bir şey düşünemez. Çok zenginler varlıklarını koruma duygusunu demokrasinin önüne koyar, çok fakirlerse hayatta kalma duygusunu... *** Bu genel kural dünyanın pek çok ülkesinde geçerli. Arjantin’den Filipinler’e, Mısır’dan Zimbabve’ye sırt çantası ile dolaşıp yazdığımız coğrafyalarda bunun çarpıcı örneklerini gördük. Arjantin’de Peron’un unvanı şuydu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Çok zenginlerin ve çok fakirlerin diktatörü! Peron, kendine bağlı zenginler yaratmış, onların servetlerinin bir bölümünü kendisi adına fakirlere dağıtmasını istemişti. Arjantin’de iktidarı destekleyen büyük yığınlara yakıştırılan ad şuydu: Çok zenginlerin ve çok fakirlerin diktatörü! Sonraki yıllarda da bunun izlerine tanıklık ettik. Filipinler’de Marcos, eşi İmelda’nın üç bin ayakkabısı ve dünyanın en zengin lideri haberleri ile ünlenmişti. 1990’larda bu ülkenin başkenti Manila’da parkları ev edinmiş olanlara bakıp şöyle demiştik: Bir don bir fanila, işte size Manila! Zimbabve’de halk kurtuluş ordusunun lideri olarak iktidara gelen Mugabe, ülkenin bütün servetinin yabancı azınlıkta olmasının önünü açıp iktidarını sağlamlaştırmıştı! Böylesi ülkelerde halkın en temel gıda maddelerinden bazıları “kolay ulaşılabilir” halde tutulur ki isyan çıkmasın! Örneğin Mısır’da ekmek ve pirincin, Irak’ta yumurtanın sofradan uzak olmaması gerekir! Türkiye elbette sözünü ettiğimiz ülkelerle karşılaştırılamaz. Ancak son yıllarda adım adım “demokrasi ile yönetilen ülkeler” sınıfından çıkarılıyoruz. Ankara’da özellikle Batılı ülkelerin büyükelçilikleri Türkiye’yi sistemi işleyen, kurumları oturmuş, seçimle gelenin seçimle gittiği ülkeler arasından çıkarmış görünüyor. Artık bu yönde çaba harcamadıkları dikkati çekiyor. Bunun yerine şu hava hâkim: Türkiye’de bize halkını idare eden, muhatap olduğumuzda her şeyi doğrudan kendisinden isteyebileceğimiz bir yönetici lazım! Bunun olabilmesi için orta sınıfın yok edilmesi gerekirdi. O yapıldı! *** Buradan nasıl çıkacağız? Sorunun anlamı şu değil: Bu iktidardan nasıl kurtuluruz? Sorun bu iktidardan kurtulmayı çoktan aştı. Eğer sadece buraya indirgenirse, iktidar da gitmeme mücadelesini bunun üzerine oturtur. “Bize düşman oldular” diye başlar, “çünkü” diye devam eder... Bu iktidarla uğraşmayı bırakıp sadece millete ulaşmayı ve yeni bir Türkiye için mücadele etmeyi planlamalı... Büyük ölçüde bitirilse de elde kalan orta sınıf iyi bir hedefleme ile bu işin lokomotifi olabilir.",https://www.cumhuriyet.com.tr/yazarlar/mustafa-balbay/orta-sinifi-bitir-cok-fakir-ve%C2%A0zengin-yarat-1951044
Mustafa Balbay,Meclis değişecek! Sonrası?,05 Temmuz 2022 Salı,"Ana gündem ekonomi. İşin özü, hepimiz 84 milyon fakirleştik. Bütçe delik deşik. Ülke yönetiminde en siyasi metin bütçedir! Zira bütçede her şey için para vardır. Bütün mesele öncelik sıralamasıdır. Yeri geldi, bir kez daha vurgulayalım: Parlamento, demokrasi bütçeden doğdu. Sekiz asır önce İngiltere’de kralın yeni vergiler salması üzerine halk, “Vergilerimiz nereye gidiyor” diye sordu. Kral, “Size bilgi vermeye mecbur muyum” yanıtı verince halk ayağa kalktı. Sonuçta kralın halktan topladığı vergileri nerede harcadığını denetlemek üzere bir kurul oluşturuldu. Devamında parlamento, parlamenter sistem oluştu. *** Gündemle devam etmek gerekirse... Emeklilikte maaş bağlama oranı 2008 yılında yapılan “reformla” adım adım düşürüldü. Bir sistem düşünün ki 2008’den bu yana çalışma süreniz uzadıkça emekli maaşınız azalıyor. İktidar başta emeklilik olmak üzere her alanda bütün hakları kısıtladı. Fakirlik arttıkça toplumsal kesimlere hakkını vermek yerine “durumunu düzeltme lütfunda” bulunuyor! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bunu aşmanın yolu gerçekten halktan, haktan yana bir iktidarın, bir parlamentonun oluşması. 6’lı masanın önceki günkü toplantısı sonrası yapılan ortak açıklamada da güçlendirilmiş parlamenter sistemle başta ekonomi olmak üzere bütün sorunların aşılacağına vurgu yapılıyordu. Gerek kamuoyu araştırma kuruluşlarının bulguları gerekse sokaktaki durum şunu gösteriyor: Önümüzdeki seçimde Meclis yelpazesi değişecek! Bunu iktidar kanadındaki milletvekillerinin de gördüğünü görüyoruz! Seçmen ilk faturayı ne olursa olsun Meclis’e kesecek. 7 Haziran 2015 seçimlerindeki tablodan daha ileri bir durum ortaya çıkabilir. İktidar kanadında böyle bir tabloya karşı yapılan en “iyimser” yorum şu: - Meclis’te azınlığa düşsek bile Reis yolunu, yöntemini bulup seçilir. Seçildikten sonra da Meclis aritmetiğinin lehine dönmesini sağlayabilir! Yine Ankara kulislerine göre, Saray da Meclis’te çoğunluğu kaybetme olasılığını göz ardı etmiyor. Tıpkı Saray vekillerinin düşündüğü gibi “aşılabilir” görüyor. Bu olasılığın devamına ilişkin söylemleri sonraya bırakalım! *** Cumhur İttifakı tarafında bunlar konuşulurken Millet İttifakı’nda içinin iyi doldurulmuş olmasını beklediğimiz bir özgüven devam ediyor. Pazar günü beşincisi yapılan 6’lı masa toplantısının öncesi ve sonrasındaki açıklamalar da bu gözlemimizi doğruluyordu. Önümüzdeki seçimlerde Meclis’in Millet İttifakı’nda cumhurbaşkanlığının da Cumhur İttifakı’nda olma olasılığına karşı 6’lı masa şu vurguyu sık yapıyor: - 13. Cumhurbaşkanı Millet İttfakı’nın adayı olacak. Zaman zaman yapılan kimi yorumların aksine seçmenimizin sarraf terazisi de diyebileceğimiz bir değerlendirme ölçüsü vardır. Salt sonuçları dikkate aldığımızda 1987’deki eski siyasilere yasaklar kalksın mı referandumunda 50.16 kalksın, 49.84 kalkmasın çıkmıştı. 2017’deki bizi bugünlere getiren anayasa değişikliği referandumunda da evet 51.41, hayır 48.59 çıkmıştı. Mevcut sistem tek kişinin mutlak egemenliğini öngörse de seçmen oyunu değişik oynayabilir. Herkesi birbirine muhtaç edebilir. Şu aşamada böyle bir bulanıklık dikkatimizi çekiyor!",https://www.cumhuriyet.com.tr/yazarlar/mustafa-balbay/meclis-degisecek-sonrasi-1954620
Mustafa Balbay,Açılım arayışı!,29 Haziran 2022 Çarşamba,"Açılım sözcüğünü çok amaçlı kullandık. Bu sözcüğü duyunca akla ilk yakın tarihimizin önemli süreçlerinden biri gelir. AKP iktidarının 2009’dan başlayarak ortaya attığı “barış süreci” temeli oluşmamış, oy tabanı amaçlı, toplumda kucaklaşmadan çok kutuplaşmayı öne çıkaran bir dönemdi. Meclis’te yasal altyapısının oluşturulmasına karşın kısa ömürlü kaldı. O dönemin ayrıntılarına girmek istemiyoruz ama bunu isteyen, konuyu yeniden gündeme getiren Erdoğan! Geçen yıl Diyarbakır meydanındaki sözlerini bu yıl da Van’da tekrarladı. 12 Haziran’da Van Beşyol Meydanı’nda şöyle dedi: “Ağızlarını her açtıklarında sizlerin kimliğinizin istismarını yapanları gördüğünüz yerde yakalarına yapışın ve yeniden silaha sarılarak çözüm sürecinin bitmesini kim istedi, diye sorun...” Bu cümlenin Türkçesi şu: Vallahi çözüm sürecini ben bitirmedim! Erdoğan’ın Van gezisi öncesinde biz de 8 Haziran günü bu köşeden şöyle sormuştuk: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yeni bir açılım mı? Van gezisi bunun yanıtıydı: Evet, durum ne kadarına el verirse yeni bir açılım! *** 17 Haziran’da da Hürriyet’te Abdulkadir Selvi, Öcalan’ın hapislik koşullarının iyileştirilmesine yönelik adımlardan söz etti, kimi yakınlarıyla görüşme izni verileceğini yazdı. Selvi bu ve benzer bilgileri sıraladıktan sonra şu cümleyi araya sıkıştırmadan edemedi: “Yeni bir açılım yok...” Öcalan’a iyileştirmeden sonra akla açılım gelmemesi mümkün değil... Selvi’nin yazısının röntgenini çekince şunu söylemek mümkün: “İktidar, içinde açılım sözcüğünün geçmediği bir açılım istiyor...” Gerçek tam da böyle. Sızan haberlere göre iktidar HDP’ye selam veren herkesi terör örgütüne üye olmakla suçlarken bu partiye yönelik şu hedefleri örüyor: 1- Etrafını kuşatıp yalnızlaştırmak. 2- Yanına çekip seçmen gücünü kullanmak. Her iki olasılık da gündemde... İktidar katlarında, “HDP’nin Cumhur İttifakı’nı desteklemesi için ne gerekir” sorusuna şu yanıt veriliyor: - HDP üç konuda açılım ister: vatandaşlık, yerel özerklik, ana dil! Bunların her biri ile ilgili alt çalışmaların yapıldığı, seçeneklerin oluşturulduğu haberleri geliyor. Biz de ayrıntıları izlemeye devam edeceğiz. Bütün mesele bunları toplumun tepki vermeyeceği şekle sokmak! *** Başta açılım sözcüğünü çok amaçlı kullandığımızı vurguladık. Özü şu: İktidar seçim sürecinde ekonominin konuşulmaması için her şeyi yapacak. Bunun için ekonomiyi alt edecek ağırlıkta gündem, içeride-dışarıda açılım konuları gerekli. Erdoğan, Türkiye’nin haklı olduğu İsveç ve Finlandiya tezini iç başarıya da çevirmek isteyecektir. Bu iki ülke hem terör destekçisi hem NATO üyesi olma hevesinde. Dış “başarı” tükenmez... Erdoğan’ın önceki gün kabine toplantısı sonrası pek çok konunun yanında Suriye’ye operasyondan da söz etmesi ilginçti. Haziran ayının bir başka açılımının “Yunanistan’a haddini bildirme” olduğu dikkate alınırsa her fırsatın değerlendirileceği anlaşılıyor. Bütün bunlar ekonomiyi unutturmaya yeter mi? Bir atasözü var: Aç kalan toplum bütün değerlerini yer!",https://www.cumhuriyet.com.tr/yazarlar/mustafa-balbay/acilim-arayisi-1952463
Mustafa Balbay,Hak arayan hekimi haklarsan,09 Temmuz 2022 Cumartesi,"Böylesi, kabile devletlerinde bile olmaz. Bir hastanede başta doktorlar olmak üzere herkesi koruma sorumluluğundaki bir güvenlik görevlisi, başka bir hastaneye gidip doktor öldürüyor! Doktoru, kalp krizi geçiren annesini hayatta tutamadığı için katlediyor. Doktorun odasına “Hastayım, beni muayene etsin” diye giriyor. Bu cümleleri yazarken insanın eli titriyor. Nasıl oldu da böyle bir cinnet noktasına geldik? En acısı, bu soruyu en çok sorup yanıt araması gerekenlerin çareyi konuyla ilgili haberlere yasak getirmekte bulması... Bundan da acısı meslektaşları Ekrem Karakaya’nın başına gelenleri protesto etmek isteyen sağlık çalışanlarının şiddete uğraması... Daha daha acısı Sağlık Bakanı’nın doktorlardan özür dilemek yerine, ana muhalefete laf yetiştirmesi... Neresinden tutsanız lime lime dökülen bir durum... *** Türkiye bugünlere nasıl sürüklendi? Bu soruya verilecek çok yanıt var ama ilk sırada şu gelir diye düşünüyoruz: Her şey vasatlaştı, değersizleşti, gözbebeğimiz olan meslekler ayaklar altına alındı... Yıllar öncesinden aklımızda kalan seçim meydanı konuşmalarından biri şuydu: “Artık sağlık sistemi değişecek. Doktor benim vatandaşımın emrinde olacak... Olmazsa o doktor vatandaşa hesap verecek...” Doktorun elbette temel işlevi hastaları iyileştirmek. Ama siz bunu seçim malzemesi haline getirirseniz, tepesi atan “emrindeki” doktorun karşısına dikilip haddini bildirir. Seçim meydanında hesabı şöyle yaptılar: 150 bin doktor mu, milyonlarca seçmen mi? Bu da soru mu canım, elbette seçmen! İşte o hesaptan bu felaketlere geldik. Doktor, avukat, mühendis, öğretmen... Beğenmedikleri Türkiye’de saygın olan meslekler aşağılandı. Sonunda ülkeyi terk etme kararı aldılar. Son yıllarda ayda birkaç yüz hekim yurtdışına gidiyor. Buna verilen yanıt şu oldu: “Giderlerse gitsinler...” Üstelik de 14 Mart Tıp Bayramı günlerinde... Bilgi değil, cehalet yüceltildi... Liyakat değil, riyakat kabul gördü... Sağlık o kadar ticarileşti ki artık sağlığa çekidüzen vermek değil, çeke düzen vermek var... “Fedakârlık” çok güzel paylaşılmış durumda. “Feda” kısmı sağlık çalışanlarına, “kârlık” kısmı sağlık şirketlerine... Bildiğini okumak, tıp okumaktan daha değerli... Bütün bunların devamında hekimliği bir kimlik değil, bir memuriyet haline getirmek istiyorlar... Hal böyle olunca posta koymak teşhis koymaktan daha muteber oluyor... *** Kaderin cilvesi midir, gerçeğin bütün çıplaklığıyla yüzümüze vurulması mıdır, bilinmez... Dr. Ekrem Karakaya’nın öldürüldüğü gün bir de avukat katledildi. İstanbul’da avukat Servet Bakırtaş’ın bürosuna gelen katil önce bir bardak su istiyor sonra poşetteki tabancasını çıkarıp ateş ediyor. Kalkıyor, büronun kapısını kapatıp taksiye biniyor, Bakırtaş’ın müvekkili, aralarında husumet olan Öznur Tufan’ı öldürüyor. Hukuk aramanın devamında bunun yaşanması üzerine söylenecek çok şey var. İktidar sahiplerine sesleniyoruz: Gün gelecek siz de bir hekime ihtiyaç duyacaksınız... Gün gelecek siz de bir hâkime ihtiyaç duyacaksınız, avukata ihtiyaç duyacaksınız... Hak arayan hekimi haklarsanız, katilini fiilen aklarsınız!",https://www.cumhuriyet.com.tr/yazarlar/mustafa-balbay/hak-arayan-hekimi-haklarsan-1956141
Mustafa Balbay,GES: Gidiş endeksli seçim!,22 Haziran 2022 Çarşamba,"Başlığı seçimden attık ama Ankara’daki seçim tartışmaları borsadan daha dengesiz! İktidarın aklı gidip geliyor. Hedef, sorunları çözmek değil de seçimi kazanmak olduğu için nasıl bir ortamda sandık diyeceklerini kestiremiyorlar. Başkentte seçim borsası 9 Haziran’a dek “Sonbaharda sandık” üzerineydi. Bunun nedeni de 9 Haziran’da açıklanan Gelir Endeksli Senet (GES) sisteminin büyük bir karşılığının olacağı beklentisi idi. Maliye Bakanı Nureddin Nebati’nin Saray’a verdiği müjde şuydu: -Efendim GES’le kur korumalı mevduat (KKM) sisteminden daha büyük bir çıkış yakalayacağız. Türkiye Petrolleri Anonim Ortaklığı (TPAO), Devlet Malzeme Ofisi (DMO), Devlet Hava Meydanları İşletmesi (DHMİ) gibi köklü kuruluşlarımıza endeksli olacak GES’le dolar 5-6 lira birden düşecek. İklim değişecek. Bize güven artacak. Devamında benzer yöntemlerle sonbahara son derece olumlu bir havada gireceğiz! *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Nebati bunları Saray’a söylerken elbette yanında değildik. O çevrede haber kaynaklarımız da yok. Ancak bize kadar ulaşan bilgiler bu yönde. Nebati bu kadar emin konuşunca “bir kez daha söyle” demişler, “gerçekten dolar 5-6 lira düşer mi?” Öyle anlaşıyor ki Nebati hem ağzını açmış hem gözlerini... Gelinen nokta ortada: dolar 9 Haziran’da 17.21 idi, dün 17.35! GES’te talep toplama bugün sona erecek ama Nebati’nin umudu sona ermiyor. GES’e ilginin son derece yüksek olduğunu söylüyor ama rakam vermiyor. Sözün özü GES’le başlayıp devamı gelecek olan açılımlarla ekonomiyi doğrultup seçim zeminini oluşturma hedefi şu an için suya düşmüş görünüyor. Böylesi durumlar için söylenecek söz şu: Dolar düşmezse Nebati düşer! Ekonominin geleceğine yönelik olumlu söz edenler Saray’ın çevresinde bile kalmadı. Erdoğan’ın söyleyebildiği en iyimser söz şu: “Bu zor günleri aşacağız!” Bu sözleri Türkçeye çevirince durumun hayli zor olduğu ortaya çıkıyor. İktidar her ne kadar “ekonomi kötü demek terör faaliyetidir” dese de sokakların dilini bağlamak artık mümkün değil. Televizyoncuların mikrofon uzatınca konuşacak kişi bulmakta zorlandığı günler geride kaldı. En çok konuşanlar da “Oyumu AKP’ye vermiştim” diye başlayanlar. *** Böyle bir ortamda iktidarın seçeceğinin hatta seçeneklerinin çoktan ortaya çıkmış olması gerekir. Toplumda büyük bir kaygı, hoşnutsuzluk, belirsizlik, umutsuzluk hâkim! Bu iktidarı elbette üzer... Ancak muhalefeti de üzmeli! Neden? Sözünü ettiğimiz duygulardaki insanlar aynı zamanda tam olarak karar vermemiş kişilerdir. Halkın bu iktidardan bıkması tek başına yetmez. Kimi beklediğini, emaneti kime vereceğini de söylemeye başlamalı. Böylesi ortamlarda kamuoyu araştırmaları dalgalı çıkar. Son araştırmalardan birinde uzun süredir olmayan bir kalem vardı: Sandığa gitmeyeceğim diyenler! Oran da yüzde 12 idi. Sandığa gitmeyeceğim demek muhalefetten de umudum yok demektir. Kararsızlarla birleşince birinci parti oluyorlardı. Sonuç olarak bizce GES şudur: Gidiş endeksli seçim! Bunun olabilmesi için gidişi sağlayacak değişimin sahibinin halkın anlayacağı şekilde ortaya çıkması gerekir!",https://www.cumhuriyet.com.tr/yazarlar/mustafa-balbay/ges-gidis-endeksli-secim-1949880
Mustafa Balbay,Umut toprağın altında!,30 Haziran 2022 Perşembe,"Temmuz beklentilerinin olağanüstü yükseldiği, ekonomideki tüm denemelerin de istenen sonucu vermediği günlerden geçiyoruz. Napolyon savaşı kaybedince kurmaylarını toplayıp, nedenini sormuş. En kıdemlisi, “Beş neden var” deyip devam etmiş: “Birincisi barut bitti...” Napolyon sözünü kesmiş, “Barut bittiyse ötekileri söylemene gerek yok” demiş! Ekonominin bu hale nasıl geldiğini anlatmak için onlarca madde sıralanabilir. İlk sıraya “planlama ve üretimin bitmesi”ni koyarsak sanırız ötekileri maddelemeye gerek kalmaz. 2011 yılında Devlet Planlama Teşkilatı (DPT) kapatıldı. Yerine de bunu karşılayacak bir kurum konmadı. Başta tarım ürünleri olmak üzere pek alanda da planlamaya dayalı üretimden vazgeçildi. Sonuçta yıllar sonra şeker ithal eden ülke haline geldik. Üretim-tüketim dengesinde çok iş o noktaya geldi ki örneğin buğday alım fiyatını yüksek tutunca ekmek fiyatları fırlıyor, düşük tutunca çiftçi üretemem diyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hemen her alanda bu döngüyü yaşıyoruz. *** Dün Türkiye İstatistik Kurumu (TÜİK) ve Merkez Bankası’nın ortak çalışması sonucu oluşturulan güven endeksi açıklandı. Son bir yılın en düşük seviyesi: 200 puan üzerinden 93.6. İktidar medyası sadece oranı vererek sanki 100 üzerindenmiş gibi göstermeye çalışıyor. Gerçek şu ki 100’ün altı eksi demek! Yukarıda sıraladığımız iki eksiğin altına şunu koyabiliriz: Türkiye’de en büyük açık, güven açığı! Ozan Bingöl’ün yeri geldikçe vurguladığı bu gerçek dün bir kez daha kendini gösterdi. Kaldı ki iktidar güven endeksinin yüksek çıkması için de kimi göstergeleri kaldırmıştı. Böyle bir ortamda bütün toplumsal kesimler kendi kaybının azaltılması için çırpınıyor. Asgari ücretli yılbaşındaki yüzde 50’lik zammın iki ayda erimesinin hesabını yapıyor, temmuzda ek zammın altı aylık enflasyon kadar olmasını istiyor. Emekliler tabanı asgari ücretle eşitleyip üstüne zam istiyor. Yanında asgari ücretli çalıştıranlar, devlet külfete ortak olsun diyor. Bütün bunlar pastadan alınan dilimi büyütmeye yönelik. Oysa pastanın aslan payı el değiştirdi. Bunun hesabını sormadan, payı dengelemeden dilimi büyütmenin hiçbir faydası yok. Büyük gerçek şu: Pastadan alınterinin aldığı pay yüzde 15’e kadar düştü. AKP geldiğinde bu pay yüzde 35 civarındaydı. *** Geçmişte hukuk için verdiğimiz bir örneği şimdi ekonomide düzelme umudu için verebiliriz. Geçen yılın ortasında, “Turizm patlayacak, sonbaharda düzlüğe çıkacağız” dendi. Sonbaharda adres yılbaşı oldu. Yılbaşında, “Gözünüzü kapatın, haziranda açın, her şey ışıl ışıl” dendi. Mayısta her şey sonbahara ertelendi. Öyle ki gerçekten iyileşme olasılığını dikkate alarak seçim hayali bile kurdular. Haziran başında yılbaşı, sonunda 2023 Mart dendi... Düşünün İstanbul’dan Ankara’ya geliyorsunuz. Tabela: Ankara 250 km. Basıyorsunuz gaza, tabi yakıt yeterliyse, bir tabela daha: Ankara 350 km! Hiç mi umut yok. Var tabii, Erdoğan açıkladı, yeraltındaki nadir minerallerden milyarlarca dolar kazanacağız! Doğalgaz ve petrol rezervlerimiz güven verici seviyeyi aştığı için sırada toprak altı madenleri var. Her anlama gelecek farkındayız ama durum şu: Umut toprağın altında!",https://www.cumhuriyet.com.tr/yazarlar/mustafa-balbay/umut-topragin%C2%A0altinda-1952847
Mustafa Balbay,Basın İnfaz Kurumu!,21 Haziran 2022 Salı,"Bu hafta Meclis Genel Kurulu’na gelmiş geçmiş bütün sansür uygulamalarına rahmet okutacak bir yasa değişikliği geliyor. Basın kanunlarına öyle maddeler ekleniyor ki bunu “sansür” sözcüğü ile tarif etmek olanaksız. Giderek daraltılmaya çalışılan ifade özgürlüğünü tabuta koyup son çiviyi de çakmak istiyorlar. Bu tür uygulamalar iki uç durumda olur: İktidarlar kendilerini çok güçlü ya da çok güçsüz hissettikleri an! Aslında her iki uç da aynı kapıya çıkar. Zira en çok korkutan en çok korkandır aynı zamanda. Tarih bunun sayısız örnekleriyle doludur. Özellikle sosyal medyada yapılan yeni düzenlemeler, “Gençleri kirli bilgilerden koruyacağız” diye başlamıştı. Şuna dönmüş: Başta gençlik olmak üzere tüm toplumsal kesimlerin gerçek bilgiye ulaşmasını engelleyeceğiz! *** Otobid ile ücretsiz ekspertiz Otobid Fiyatı Gör Değişiklikler geçen hafta Meclis komisyonlarında görüşüldü. Gazeteci örgütlerinin bastırması ile bazı düzeltmeler yapıldı ama bunların hiçbiri sansür ve baskıyı azaltacak cinsten değildi. Düzenleme şunları öngörüyor: -Halka, yanıltıcı bilgi vermek “halkı kin ve nefrete sürüklemek” kadar ağır bir suç haline getiriyor. 1-3 yıl hapis öngörülüyor. Bu bilginin yanıltıcı olup olmadığına atanan bir kişi karar verecek. -Düzenleme ilk başta gazetecilerle ilgili gibi ama değil. “Yanıltıcı bilgiyi” yaymak da suç. Diyelim ki bir kişi gerçek enflasyonu açıkladı. Onu sosyal medyada çoğaltmak da suç kapsamında. Bu sansürün sadece gazetecilere değil halka da  yönelik olduğunu gösteriyor. Oldu olacak haberi okuyanları saptayın, kimseyle paylaşmasa bile “bilme suçu” üretin! -Sarı basın kartı gazetecilerin kimliğini oluşturuyor. Bu kartın veriliş şekli yıllardır tartışılıyor. Her ne kadar üyeleri arasında gazeteciler olsa da bu kartı bir devlet kurumu vermemeli, meslek kurumu vermeli. Bunu düzeltmek yerine daha ağır hale getirdiler. Komisyon iki gazeteci, iki gazete patronu ve beş bürokrattan oluşacak. -Basın İlan Kurumu (BİK) tam bir basın infaz kurumu haline getiriliyor. BİK, halen yazılı basına yönelik her türlü denetimi yapıyor. Haberin doğru ya da yanlış olduğuna karar verip ona göre mahkeme gibi hüküm veriyor. BİK’in yalan dediği habere gerçek mahkeme doğru dese bile BİK’in verdiği karar bozulmuyor. -Bu uygulamayı internet sitelerine de getiriyorlar. İnternet sitelerinin basın organı olması kabul edilirken tuşlarına kelepçe takılıyor. Onlar da “yanıltıcı yayın yapma” suçundan payını alıyor. İyi huylu sitelere BİK tarafından ilan verilmesi de ihmal edilmemiş! *** Yargıtay temsicisi bile Meclis komisyonunda yasadaki suç tanımlarının belirsiz olduğunu söyledi. Gelinen noktada iktidara  şöyle bir önerimiz var: Bu durumda gelin nelerin yasak olduğunu değil, nelerin serbest olduğunu yazın. Böyle bir yasa daha kısa ve anlaşılır olur. Hatta bu yasa bir maddelik bile olabilir: “İktidarı ve icraatını övmek serbesttir. Bunun dışındaki bütün yayınlar suçtur!”",https://www.cumhuriyet.com.tr/yazarlar/mustafa-balbay/basin-infaz-kurumu-1949443
Mustafa Balbay,Altay tankı bilmecesi!,09 Haziran 2022 Perşembe,"Yazı aramızda bu köşede yazmayı arzu etmediğimiz başlıca konu silahlanmaya ilişkin. Dünyada silahlanmaya dakikada 3 milyon dolar harcanıyor. Bu yazıyı 4 dakikada okuduğunuz hesap edilirse, bu zaman diliminde 12 milyon dolar silahlanmaya gitti. Keşke savaş ekonomisi yerine barış ekonomisi öne çıksa. O zaman görünecek ki barış ekonomisinin insanlığa katkısı her bakımdan daha fazla. Korkarız bunun için daha çok savaşmak gerekecek! Madalyonun öteki yüzü de şu: Sağlıktan iletişime pek çok alandaki buluşun altında askeri hedeflere dayalı Ar-Ge çalışmaları var. Tomografinin kökeninde füze sistemi, internetin altında daha güçlü askeri haberleşme var. Bunun yanında yüzyılların birikimiyle şu söz de sonraki kuşaklara armağan edilmiş: Hazır ol cenge ister isen sulh-u salah! Günümüz Türkçesiyle: Kalıcı bir barış istiyorsan, savaşa hazır ol. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Peşrevi kısa tutup konuya girmek gerekirse... Türkiye’nin tank üretme hedefi on yıllardır gündemde. 1990’lı yılların başında somut adımlar atıldı ve “Altay” adıyla bir tank modeli geliştirilmeye başlandı. Konu 2010’ların ikinci yarısından itibaren Arifiye’deki Tank Palet Fabrikası’nın o dönem Saray’a yakınlığı ile bilinen Ethem Sancak’la anılmaya başlaması ile Türkiye gündemine oturdu. Özellikle son dört yıldır giderek siyasallaştı ve iktidarın yanıt vermekte zorlandığı bir boyut kazandı. 2018’de dönemin Milli Savunma Bakanı Nurettin Canikli 2019 sonu 2020 başında ilk tankımızın sahaya çıkacağını söyledi. Ardından seri üretim gelecekti. 2022’nin ortasına geldik bırakın seriyi prototip bile yok. Şimdi verilen söz 2023! Tank Palet Fabrikası’nın Katar’a sunulması, Ethem Sancak’ın ihaleyi almasının sağlanmasından sonra kenara çekilmesi çok konuşuldu. Ankara’da bugün sorulmakta olan soruları ana hatlarıyla paylaşalım: 1- Tank motoru için Güney Kore ile bir mutabakata varıldığını geçen mayıs ayında Savunma Sanayi Başkanı Prof. Dr. İsmail Demir açıkladı. Ancak bu motorları Güney Kore’nin kendi tankları için uygun bulmadığı bilgisi var. Güney Kore’nin kendi tankına takmadığı motoru biz niye takıyoruz? 2- Ethem Sancak bu projeden çekildi ama ortada nereye harcandığı açıklanamayan 2 milyar dolara yakın bir paranın olduğu, Katar’ın bunu mesele yaptığı söyleniyor. Doğru mu? 3- Sancak’tan sonra Tank Palet’in ve BMC’nin Katar ortaklı sahibi olan Tosyalı grubunun da yol almakta zorlandığı dikkati çekiyor. Hatta Tosyalı temsilcilerinin, “Bu bizim uzmanlık alanımız değil ki... Kime devretsek” diye arayışa girdiği söyleniyor. Doğru mu? *** Sorular, sorunlar uzayıp gidiyor. Tank Palet Fabrikası’nda yaşananlar Türkiye’nin nasıl yönetildiğinin bir göstergesi... Tank Palet’le adı ayrıca öne çıkan British Motor Company (BMC) Türkiye’nin sanayileşmesi açısından ilginç bir örnektir. Adı üstünde bir İngiliz şirketi. 1965’te İzmir’de Özakat grubu ile ortak yatırıma girdi. Türkiye’nin kamyon üretiminin önemli bir bölümünü gerçekleştirdi. Yıllar içinde Özakat grubu tümüne sahip oldu ve 1989’da yüzde yüz yerli hale geldi. Karamehmet, Sancak, Tosyalı derken bugün yarısı Katar ordusunun! Beğenmedikleri Türkiye yabancı yatırımı yerlileştirmiş, bugünkü yönetim lime lime dağıtmış... Neredeeen nereye...",https://www.cumhuriyet.com.tr/yazarlar/mustafa-balbay/altay-tanki-bilmecesi-1945168
Mustafa Balbay,Kadınları yenemezsiniz!,31 Mayıs 2022 Salı,"Son on gün içinde kadınlarla ilgili haberleri alt alta koyalım... Dilara Narin bugün 20 yaşında. Konya’da 6. sınıfta, 10 yaşında iken beden eğitimi öğretmeni, yapısının haltere uygun olduğunu görüp öneriyor. Ailesi, kızlar öyle spor yapmaz diyor. Dilara, “Derslerim kötü, okuldan sonra kursa gitmem gerek” deyip gizlice halter çalışmaya gidiyor. Dilara, geçen hafta 53 ülkenin katıldığı Dünya Gençler Halter Şampiyonası’nda altın madalya kazandı. 20 Mayıs’ta Dünya Kadınlar Boks Şampiyonası’nda Hatice Akbaş, Busenaz Sürmeneli, Şennur Demir, Sema Çalışkan, Elif Güneri altın madalya kazandı. Vakıfbank kadın voleybol takımı geçen hafta üst üste beşinci kez Avrupa şampiyonu oldu. Vakıfbank 2012-2013 sezonundan bu yana destan yazıyor. O sezon üst üste 73 resmi maçı kazanarak Guinness Rekorlar Kitabı’na girdi. Halen Türkiye’nin uluslararası alanda en çok kupa kazanan takımı… *** Devam edelim… Cansu Sera Takmaz 13 yaşında. 5 yaşından beri keman çalıyor. İlk iki yıl keman hocasıyla hiç diyalog kuramadı. Devamında hoca-öğrenci, abla-kardeş oldular. Cansu son altı ayda katıldığı yarışmalarda 1 tam puan, 10 birincilik, 3 ikincilik, 2 üçüncülük elde ederek Guinness Rekorlar Kitabı’na girdi. Son 10 günün sanat dünyasından gelen kadın haberleri daha farklıydı. İktidar iki yıllık korona esaretiden sonra hayatın her alanında normalleşme istiyor, kadınlar hariç! Özellikle kadın sanatçıların konserleri peş peşe yasaklanıyor. Gördüğümüz kadarıyla rekor Aynur Doğan’da. Melek Mosso da iyi yasak alanlardan. Ancak bu sanatçılar yılmıyor. Derince’de konseri iptal edilen Aynur Doğan, hemen sonrasındaki Harbiye konserinde izleyici rekoru kırdı. Isparta Gül Festivali’nde de Melek Mosso’nun konseri iptal edilince Funda Arar ve Derya Uluğ, “Biz de çıkmıyoruz” dediler. Kadın sanatçıların konser direnişleri devam ediyor. Eskişehir’de de kadınlara farklı bir yasak geldi. Dede Korkut Parkı’nda kadınların yoga yapması engellendi ama daha sonra yoga yapmaya devam ettiler. *** Türkiye’de uzun süredir “kadın” deyince kadın cinayetleri akla geliyor. Özünde o da bir başka direnişin vahşi şekilde karşılık bulması. Yukarıda özetlediğimiz haberler şunu gösteriyor: Bu ülkede kadınlar her şeye karşın yaşamın içindedir. Kadınlar yaşam biçiminden ödün vermek istemiyor. Öylesine yaman bir çelişki ki Türkiye kadın cinayetlerinin ve kadın direnişlerinin ülkesi! Kadınları her türlü yöntemi kullanıp engellemeye çalışabilirsiniz… Kadınlara olmadık yasaklar getirebilirsiniz… Hatta öldürebilirsiniz… Ama yenemezsiniz!",https://www.cumhuriyet.com.tr/yazarlar/mustafa-balbay/kadinlari-yenemezsiniz-1941636
Mustafa Balbay,"Kılıçdaroğlu ile sohbet: Derin kaygı, büyük umut!",24 Mayıs 2022 Salı,"CHP Genel Başkanı Kemal Kılıçdaroğlu ile İstanbul mitingi öncesinde, öncelikli konu SADAT olmak üzere güncel gelişmeler üzerine sohbet ettik. 2012 yılında, 28 Şubat gibi çok anlamlı bir günde kurulan SADAT, on yıldır değişik nedenlerle gündem konusu oluyordu. Kılıçdaroğlu’nun kapısına dayanmasıyla tartışma daha da derinleşti. SADAT yöneticileri kendilerini ifade etmeye çalışıyorlar,  Erdoğan da işin içinden sıyrılmaya çalışıyor. “Benim ilgim yok” deyip tartışmanın dışına çıkmak istediğini ortaya koydu. Kılıçdaroğlu’nun buna yanıtı şu: “SADAT’ın yaptıklarını göğüsleyemeyeceğini görüyor ve sorumluluğu üzerinden atmak istiyor. Bu tartışmadan kaçmak istiyor. Ancak ortada gerçekler var. Kaçamaz. SADAT gibi bir örgütten haberi yoksa, o da suç! Ben savcıları göreve çağırıyorum. Eğer bu ülkenin cumhuriyet savcısı iseler bir soruşturma başlatsınlar. Olağanüstü askeri eğitim kime, niçin veriliyor? Türkiye’nin bilmediğimiz bir ordusu daha mı var?” *** Son günlerde Kılıçdaroğlu ile görüşen gazeteciler doğal olarak ilk şu soruyu soruyorlar: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - SADAT’la ilgili elinizde kamuoyu ile paylaşacağınız bilgi, belge var mı? Biz de aynı soruyu yöneltince, her zaman kalabalık duran masasını gösterdi, şu yanıtı verdi: “Bugün bir dosya getirdiler…” İçinde ne olduğunu sorduk. Bir gazetecinin almak isteyeceği en son yanıtı verdi: “Henüz açmadım…” Bir an birlikte açalım diyecek oldum ama... Kılıçdaroğlu’nun SADAT’ın kapısına dayanmasına ilişkin sorularımıza verdiği yanıtlardan çıkardıklarımız şunlar: 1- 2015 yılında, 7 Haziran ile 1 Kasım arasındaki beş aylık dilimde yaşanan, 500’e yakın yurttaşımızın yaşamını yitirmesine neden olan olaylar seçmen tercihini iktidar lehine değiştirdi. Bu tür karmaşalardan yeniden medet ummak felaket olur. 2- Bu medet ummanın akıldan dahi geçmemesini sağlamak gerekir. Bunun yolu, böyle bir süreç başlamadan önlem almaktır. Olası kaosun muhtemel kaynaklarını erken teşhir etmek gerekir. 3- Akıldan geçenlerin farkında olduğumuzu kamuoyunun da bilmesi, herkesin meşruiyet içinde kalmasını sağlayabilir. 4- Devlet kurumları içinde iktidara teslim olanların yanında, iktidarın memuru olmayıp devletin memuru olarak çalışmaya devam edenler de var. Bu güvenlik bürokrasisinde de söz konusu. Onların hukukun dışına çıkan işlerden çok rahatsız olduklarını biliyoruz. 5- SADAT’ı gündeme getirirken işin iki ucu var: halkın gerçekleri bilmesinin sağlanması ve halkın bu tür kaygı verici durumlar karşısında kendisini güvende hissedeceği kurumların olması. O kurum CHP’dir. Bunu sadece söylemde değil eylemde de hissettireceğiz. *** Kılıçdaroğlu’nun bu değerlendirmelerinden sonra yapılan İstanbul mitingi korku duvarının aşıldığını bir kez daha ortaya koydu. Kılıçdaroğlu aynı görüşmemizde, bu yöndeki planı şöyle özetlemişti: “Halkı sokağa dökmek, sonra kaos yaratıp kan dökmek... Halkı korkutmak... Buna izin vermeyeceğiz. Halkın sabırla sandığı beklemesini istiyoruz. Sandık güvenliğini de biz sağlayacağız. Yeter ki o gün gelsin...” İstanbul mitingi bir bayrak göstermek, mücadelenin altını çizmek. Bunun dışında CHP’nin halkı sokağa davet etme planı yok. Elbet bu da tartışmalı bir durum. Kılıçdaroğlu’nun seçim sürecine giden yolda derin kaygıları var ama bir o kadar da böyle bir yönetimi sandıkta yenmek üzerine büyük umutları var. Bizim de son sözümüz şu olsun: Yürümekle yollar aşınmaz ama iktidar aşınır!",https://www.cumhuriyet.com.tr/yazarlar/mustafa-balbay/kilicdaroglu-ile-sohbet-derin%C2%A0kaygi-buyuk-umut-1939117
Mustafa Balbay,Durum vahim çare seçim!,11 Haziran 2022 Cumartesi,"7 Haziran’daki Erdoğan-Bahçeli görüşmesinin ana gündeminin seçim olduğu, bu zirve sonrasındaki mesajlardan anlaşıldı. Ankara erken seçimin yapılıp yapılmayacağını değil, tarihini konuşuyor. Yakın gelecekte farklı bir değerlendirme olmazsa Erdoğan’ın çevresiyle paylaştığı seçim tarihi kasım ayı içinde. Saray’da oluşturulan bu yol haritasının ana hatları şöyle özetlenebilir: -Yaz aylarında sebze-meyve bir nebze ucuzlayacak. -Temmuz’daki maaş zammı bir nebze rahatlatacak. -Sonbaharda sıcak para bulunacak, olumlu hava estirilecek. -Bunların bileşiminden oluşacak iklime “iktidarda kalmak beka meselesi” dedirtecek bir yükleme yapılacak. *** Yukarıda paylaştığımız yol haritası Nasrettin Hoca’nın borç ödeme takvimine benzeyebilir ama bunun ciddi ciddi tartışıldığını vurgulayalım. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu sütunlarda 2019 sonundan 2021’e kadar sıklıkla iktidarın yol haritasının şöyle oldunu yazdık: -Millet İttifakı’nı parçalamak. -Ekonomi iyiye gidiyor havası vermek. -Bir dış başarı elde etmek. Bunların üçü de güncel ama bizim ulaştığımız bilgilere göre birinci madden umudu kesmişler. İktidar medyasının yayınlarından bu yöndeki çabanın sürdüğünü görüyoruz ama zirvelerde öyle görünmüyor. Ekonomiyle ilgili yaz-sonbahar planına Saray inanmış görünüyor. Ancak MHP’nin bu sürecin sonunda halkın ekonomisinde olumlu bir gelişmenin olacağına yönelik inancı zayıf. Bunu Bahçeli’nin Erdoğan’a aralarındaki nezaket çerçevesinde ilettiği söyleniyor. Ekonomide uzmanların elinin değdiği, planlı bir çare arayışının olmadığı önceki gece bir kez daha görüldü. Akşam saatlerinde piyasalara büyük enerji katacak önlemlerin açıklanacağı söylendi. Gelir endeksli senet (GES) diye bir “müjde” verildi. Ancak döviz bunu da “dinlemedi”, inişe değil yükselişe geçti. Öyle anlaşılıyor ki millet gelir endeksli değil, bu iktidarın gidişine endeksli bir arayış içinde. Hayat pahalılığı dayanma eşiğini geçtiği için sıkıntının getirdiği acıyı ölçmek de mümkün değil. İnsanlar öyle yöntemler geliştiriyorlar ki... Geçen gün 30’lu yaşlara yakın bir gençle karşılaştık. İkinci üniversite okuyor. Nedenini şöyle açıkladı: -İşe gidiş gelişi hesapladım. Öğrenci bileti alırsam geçim biraz daha kolay. Tek nedeni bu! *** Bir dış başarı elde etme hedefine gelince... Öyle anlaşılıyor ki elde var Yunanistan! 2004 yılından beri bu ülke Ege’de Türkiye’nin burnunun içindeki adalara bayrak çekip silah döşüyor, nüfusuna alıyor. Yıllardır milletvekilleri Meclis’te soruyor: “Bu adalarda ne oluyor?” İktidardan tık yok. Şimdi Erdoğan kendisini cumhurbaşkanı adayı olarak açıkladığı gün kükredi: “Adaları silahlandırmaktan vazgeç. Şaka yapmıyorum!” 18 yıldır ada ada silahlandırmış. 18 yıl sonra “yapma” dersen... Elbet şaka sanırlar!",https://www.cumhuriyet.com.tr/yazarlar/mustafa-balbay/durum-vahim-care-secim-1945876
Mustafa Balbay,Seçimin gündemi ne olacak?,02 Haziran 2022 Perşembe,"Başlık, iktidarın yanıtını aradığı bir numaralı soru. Ekonominin nasıl düzeleceği sorusu bile ikinci sırada. Zira iktidar ortakları şunda anlaşmış durumda: Seçim takvimi başladığında halk, “Ne olacak bu ekonominin hali” sorusu dışında başka bir soruna boğulmuş olmalı! Önceki gün CHP İstanbul İl Başkanı Canan Kaftancıoğlu’nun birkaç saatliğine bile olsa tutuklama ile yüz yüze kalması, dün İstanbul Belediye Başkanı Ekrem İmamoğlu’na “hapis”, “görevden alma” davasının 21 Eylül’e ertelenmesi gündemi doğal olarak değiştirdi. Bütün bunların üstüne AKP Genel Başkanı, Cumhurbaşkanı Recep Tayyip Erdoğan’ın, adına başındaki unvanlarla hiç de örtüşmeyen bir üslupla muhalefete seslenmesi eklenince yakın geleceğin gündemini öngörmek zor değil: Ekonomi dışında her şey! *** Ankara’da konuşulan şu: Erdoğan’la Bahçeli ekonominin görünür gelecekte düzeltilemeyeceği konusunda hemfikir. Elde var Nebati’nin gözleri! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Seçime giderken milletin geçim derdi dışında başka bir konuyu düşünmesinin başlıca zemini, “beka sorunu”! Önceki seçimlerde de gündeme gelen beka sorunu bu kez de denenecek. Bunun göstergeleri var. Biri Suriye’ye operasyon! Geçmişte de terörle mücadele için Irak’a, Suriye’ye sınır ötesi operasyonlar yapıldı. Bunda önemli kriter, gizlilik! Öyle ki askerler siyasilere gizli haberi verince sızıyor diye son anda bildirme yolunu seçiyorlardı. Şimdi nerdeyse davul zurna ile duyuruluyor. En yetkili ağızlardan yakında Suriye’ye operasyon yapılacağı demeci geliyor. Bunun devamı malum. Diyecekler ki “Biz memleketin beka sorunu ile uğraşıyoruz. Muhalefetin derdi halkın ekonomik sıkıntılarını suistimal etmek.” Terörle mücadele bütün yurttaşların ortak kaygısı. Ancak bunun iç politikada kullanımı istismara giriyor! İsveç ve Finlandiya’nın NATO üyeliğine Türkiye’nin vereceği yanıtın da iç politika koktuğunu görüyoruz. Soralım: Bu iki ülkenin teröre destek verdiğini NATO’ya girmek isteyince mi anladınız? Eğer kabul edilemez adımları varsa, bunun zamanında mesele yapılması gerekmez miydi? Belli ki bu konu bir süre gerilimli tutulacak, onlardan bazı sözler alınca “İskandinavya’yı dize getirdik” denecek! AB ile gerilimin nedeni de yine “dış güçlere” karşı memleketin çıkarlarını savunma arayışının parçası. *** Muhalefeti kendi içine hapsetmek... Dışarıdan beka sorunu yaratmak... Dış konuları iç politika malzemesi yapmak... SADAT’la saadet aramak... Bütün bunlar ekonomiyi unutturmaya yeter mi? Özünde yetmez... Yetmez ama halkın şöyle bir kaygıya evrimle tehlikesi de var: Ya daha kötü olursa?! İşte bu noktada seçmen bugün için öngörülmesi zor bir ikileme sürüklenebilir. O nedenle muhalefetin durum saptaması ile yetinmemesi gerektiğini sıklıkla vurguluyoruz. Söylemler hem halka güven vermek hem de güçlü bir iktidar değişikliğinin gelmekte olduğunu göstermek yönünde olmalı. Örneğin “kaçacaklar” yerine şu daha etkili olmaz mı: Kaçamayacaklar!",https://www.cumhuriyet.com.tr/yazarlar/mustafa-balbay/secimin-gundemi-ne-olacak-1942559
Mustafa Balbay,Ekonominin üstüne benzin!,04 Haziran 2022 Cumartesi,"Nisan ayında yüzde 7.25’e çıkan enflasyon mayısta yüzde 2.98 oldu. Nebati bu durumu, “enflasyon düşüşe geçti” diye yorumladı. Yıllık enflasyon ise yüzde 73! Peki temel gıda ürünlerindeki artış ne kadar? Son bir yılda doğalgaz yüzde 300, benzine yüzde 240, şekere yüzde 340, ayçiçek yağına yüzde 220, ete-süte yüzde 200 zam geldi. Bütün bunlardan sonra yıllık enflasyon nasıl yüzde 73 oluyor? Bunun sırrı ikide bir değiştirilen TÜİK’in enflasyon hesaplama birimi yöneticilerinde gizli! Son bir yılın üretici enflasyonu ise yüzde 132! Üretici ile tüketici enflasyonu arasındaki fark, üretim çarkının ne kadar zorlandığını ortaya koyuyor. 1995 yılından bu yana en yüksek üretici enflasyonunu yaşıyoruz. Bu TÜİK makyajından geçmiş olan! Özellikle benzine yapılan zam bütün ürünlere yapılmış demek. Bu durumda ekonominin üzerine benzin döküldüğünü söylemek abartı olmaz! *** Halkın günlük yaşamını doğrudan etkileyen ürünlere yapılan zamların yanı sıra devlet kurumlarının içinde bulunduğu durumdan kaynaklanan bir dizi olumsuzluk dikkati çekiyor. Bunlardan biri elektrik zamları karşısında kamu kurumlarının yaşadığı çaresizlik. Halkın elektrik faturalarını ödemekte zorlandığı aşikâr. Bu durum iktidarla muhalefet arasında da polemik konusu. İşin bir de kamuoyunda fazla bilinmeyen yüzü var. Başta üniversiteler olmak üzere pek çok kamu kuruluşunun elektrik faturasını ödemediği, ödeyemediği söyleniyor. Anlatılan o ki elektrik borcunu ödemeyen kamu korunumun elektriği kesilse başkentte her şey büyük ölçüde sekteye uğrar. Farklı bir durumu da Türkiye’nin gözbebeği kurumlardan ASELSAN’ın yaşadığı bilgisi var. ASELSAN kâr eden kurumlardan. Başlıca müşterisi devlet. Son bir yıl içindeki kârı 7 milyar lirayı aşıyor. Ancak devletin ASELSAN’a olan borcunu ödemediği, kârın kâğıt üzerinde kaldığı gerçeğinin doğurduğu başka sonuçlar var. ASELSAN’ın çevresinde yüzlerce irili ufaklı yan sanayi kuruluşu var. Devletten alacağını alamayınca o da yan sanayiye borcunu ödemiyor. Bize ulaşan bilgilere göre salt bu yüzden pek çok firma kapanmış. ASELSAN’ın, içinde bulunduğu açmazdan kurtulmak için dış kredi arayışına girdiği iddiası da var. Eğer bu durum ASELSAN’ı zora sokarsa akla başka kuşkular da geliyor. ASELSAN’ı çok da başarılı olmayan bir kurum haline getirip... *** Devlet-millet bu halde... Gündemdeki bir başka soru şu: Bütün bunlardan sonra temmuzda sabit gelirlilere ne kadar zam yapılacak? Son zamların üstüne haziran artışları da eklenirse tabloyu şöyle okumak mümkün: Temmuz maaş zammı çoktan eridi! Kışın daha kötü olacağı şimdiden görülür. İktidar bu çıkmazdan kurtulmak için şöyle bir yol izleyebilir: Temmuzda maaşlara yüksekçe zam... Ardından uygun adreslerden yüksekçe sıcak para... Göreceli bir rahatlama... Ardından sonbaharda seçim! Bu seçenek masada! Zira kıştan sonra tufan!",https://www.cumhuriyet.com.tr/yazarlar/mustafa-balbay/ekonominin-ustune-benzin-1943296
Mustafa Balbay,Veysel kalır Siz gidersiniz!,01 Haziran 2022 Çarşamba,"20. yüzyılda ülkemizin yetiştirdiği en büyük halk ozanı Âşık Veysel’in adının, memleketi olan Sivas’ta bir okuldan silindiği haberini okuduğum günden beri içimde bir türkü yankılanıyor: “Ben giderim adım kalır/ Dostlar beni hatırlasın/ Düğün olur bayram gelir/ Dostlar beni hatırlasın...” Âşık Veysel adını o kadar sinsice silmeye girişmişler ki... Kim bilir Âşık Veysel ne kadar gülmüştür! Önce Âşık Veysel Ortaokulu’nun öğrencilerini başka bir yerde inşa edilen Mehmet Akif İnan Ortaokulu’na taşımışlar. Böylece Âşık Veysel Ortaokulu binası boşalmış. Sonra “Anadolu lisesinin binaya ihtiyacı var” demişler, buraya taşımışlar. Lisenin adı da Şehit Muhammed Demir Anadolu Lisesi olmuş. O isimler Sivas için bir okula adı verilmeye değer kişiler olabilir. Ancak bunu neden Âşık Veysel adını silmek için kullanıyorsunuz? *** Dünyanın bütün ülkelerinde kültür-sanat değerleri ortak hazinedir. İktidarlar gelir gider, o değerler baki kalır. Kültür-sanat insanları sadece o ülkenin değil, dünyanın ortak zenginliğidir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu insanların doğduğu yerler müze yapılır. Eserleri zamanla eskimek bir yana, büyür. Âşık Veysel, aşktan eğitime, insanlıktan ahlaka, yurt sevgisinden evrensel barışa kadar bütün insani değerlere ilişkiler türküler yazmış bir ozan... Şiirleri nasıl yazdığını soranlara, “Lafı pişirmeden ağzımdan çıkarmam” demiş! Ölüm döşeğinde kalbini dinlemek isteyen doktora, “Dinletmem doktor, orada sırlarım var” demiş. Köy Enstitülerinde saz eğitmenliği yapıp “Okuma yazma bilmeyen en iyi öğretmen” unvanını almış. Söz ustalığına gönderme yapanlara, “Ağzına giren değil, ağzından çıkan önemlidir” demiş. Görmeyen gözlerine ameliyat çaresi bakanlara, “Ben o kadar güzel görüyorum ki” demiş. Kaç şiir yazdın diye soranlara, “Saymadım... Kâğıda geçirdikten sonra şiirimin peşini bırakırım” demiş. Aşkı şu dizeler kadar güzel anlatan kaç şairimiz var: “Güzelliğin on para etmez/ Şu bendeki aşk olmasa... Anılmazdı Veysel adı/ O sana aşık olmasa...” Eğitim yuvalarının değerini bundan güzel anlatan kaç dizemiz var: “Dünyanın en güzel aklını gördüm/ Sermayesini sordum dedi ki okul...” Bilginin değerini bilgi çağına girmeden anlatan kaç kişimiz var: “Diyorlar ki dünya evvel su imiş/ Oku anla dünya nedir ne imiş/ Yükselenler bilgi ile büyümüş/ Uyan bu gafletten uyuma arkadaş...” *** Sabahattin Eyüboğlu Âşık Veysel için, “Yunus’un son halkası” diyor... Ferit Öngören şöyle tanımlıyor: “Bir Hitit ozanı gibi...” Bir başka özelliği de şudur Âşık Veysel’in: “Hakkında en çok şiir yazılan ozan...” Ümit Yaşar Oğuzcan şöyle anlatıyor onu: “Düşündüğün derin mana/ Sazdaki tele sığar mı?/ Gördüğün o eşsiz rüya/ Ağıza dile sığar mı? Yarına.. bugüne değil/ Eriştiğin üne değil/ Değil, yeryüzüne değil/ göklere bile sığar mı?” Bedri Rahmi sesleniyor: “İki gözün iki zindan/ On parmağında on çeşme nur/ Yüreği yanmış tutuşmuş/ Sivas’tan bir âşık gelir...” Ey yüreklerini, vicdanlarını iktidar mührüyle kör edenler… Bu Âşık Veysel’i mi sileceksiniz? Siz gidersiniz Veysel kalır!",https://www.cumhuriyet.com.tr/yazarlar/mustafa-balbay/veysel-kalir-siz-gidersiniz-1942127
Mustafa Balbay,Değişim Değişim!,28 Mayıs 2022 Cumartesi,"Siyasetin gündemiyle halkın gündeminin örtüşmediği bir haftayı geride bıraktık. Halkın gündemi malum, olağanüstü bir kriz yaşıyoruz. Zamların ardı arkası kesilmiyor. Fiyatlar büyüyor, paketler küçülüyor. Marketlere bakıyoruz, beş litrelik ürünler üç litreye düştü. Kilonun yerini tane ve dilim aldı. Daha acısı çok tüketilen kimi ürünlere alarm takan marketler var. Eskiden gıda fiyatlarındaki artıştan yakınanlara iktidar çevrelerinin yanıtı şu olurdu: - Siz de mevsim meyveleri, sebzeleri yiyin! Bunu söyleyecek durum da yok. Onlar da pahalı. Üretim ve tedarik zinciri için gerekli olan akaryakıt, enerji ve temel girdi hesaba katılınca, bir ürünün tarladan tezgâha getirilmesi ithalat gibi bir şey! Bu zincirin tarafları, fiyatları birbirinin üzerine bindirip bir nebze nefes alabilir ama olan sabit gelirliye oluyor. Bu gidişle temmuz zammının bir kıymeti olmayacak. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Siyasetin gündeminde partilerin birbirine yönelik hesapları önde. İktidar halkın sorunlarına çare bulma değil, halkı susturma arayışında. Basın kanununda yapılması planlanan değişikliklere ilişkin taslak tamamlandı, TBMM Başkanlığı’na sunuldu. AKP-MHP ortak yapımı olan değişikliklerin özü sosyal, dijital medya üzerinde de RTÜK benzeri bir kılıç oluşturmak. Bu hazırlık uzun zamandan beri gündemde. Erdoğan, son bir yıldır, “Gençlerin zehirlenmesine izin vermeyeceğiz” diye başlayıp sosyal medyaya çatıyor. 2021 sonbaharından bu yana iki üç taslak Saray’a gitti geldi. Sızan haberlere göre Saray, “Bu düzenleme bize de zarar verir, muhalefeti önleyecek yöntemler bulun” diye özetleyebileceğimiz gerekçelerle geri gönderdi. Anlaşılan şimdi kıvamını buldular! Mesaj atmak, paylaşmak yasak değil, eleştirmek yasak! CHP’nin bu hafta öne çıkardığı gündem ise iktidar gücünün başındaki kişilerin olası bir seçim yenilgisi sürecinde ülkeyi terk edeceği, ABD’ye yerleşeceği! Kılıçdaroğlu bu durumu “kaçacaklar” diye özetledi. Memleketi bu hale getirenlerin yatacak yeri yok ama kaçacak yeri olur mu? Kılıçdaroğlu’nun iddialarına koro halinde yanıt verenler, “Bunlar yalan” demiyor. “Büyük bir devlet büyüğüne bunlar nasıl söylenir” diyor. Ankara dedikodu kaynıyor. Güya ABD’nin yanı sıra Avustralya, Katar ve Hollanda’dan gayrimenkul alımı artmış. *** Bu gündemin devamında yarın 6’lı masa toplanıyor. Ev sahibi Gelecek Partisi Genel Başkanı Ahmet Davutoğlu. Gelecek Partsi yöneticileri ile konuştuk. İki cümle kurdular: - Daha yüksek heyecan uyandıracak bir metin oluşturuyoruz. - Temel konumuz milletin gündemi olacak. Perşembe günü vurguladığımız gibi bir değişim geliyor ama bu değişim sahibini arıyor. Ülke yangın yerine dönerken iktidara alternatif oluşturabileceklerden beklenti şu: Değişim gündemini değiştirmemek!",https://www.cumhuriyet.com.tr/yazarlar/mustafa-balbay/degisim-degisim-1940689
Mustafa Balbay,Değişim geliyor ama,26 Mayıs 2022 Perşembe,"Hafta başında, güneş ışıklarını kentin üzerine serme işini tamamlamak üzere olduğu saatlerde bir grup inşaat işçisi ile selamlaştım. İş kıyafetlerini çoktan giymişlerdi. Hal hatırdan sonra sordum: - Emeğinizin karşılığı yaşamanıza yetiyor mu? Gömleği, beton harcın oluşturduğu desenlerle dolu Bayram, önündeki malzemelerden birini gösterip seslendi: “Abi şu malzeme benim emeğimden pahalı. 15 yıldır inşaat işçisiyim, hiç böyle bir karşılaştırma aklıma gelmemişti...” Sokakta kiminle konuşsanız kendi yaşamından örnekle gerçeğin bir başka fotoğrafını veriyor. Bu insanlara hayatın ne kadar dayanılmaz hale geldiğini anlatmak çok anlamlı değil. Zaten içinde yaşıyorlar. Bütün mesele onları sağlıklı bir çıkışa yönlendirmek, buna ikna etmek, bu yönde umudun büyümesini sağlamak... *** Sokaktan başladık, devam edelim... Bingöl burma kadayıfı satan bir esnaf, işleri ne kadar kötü olursa olsun önce ikramını almamızı istedi. Kamuoyunda “Diyarbakır burma kadayıfı” diye satılan tatlının asıl kaynağının Bingöl olduğunu söyledi. Aslında bunu Diyarbakırlılar da biliyormuş ama dile getirmek işlerine gelmiyormuş. Bu işi Diyarbakır’da yapanların da çoğu Bingöllüymüş. Onun anlatması... Diyarbakırlılar yanıt hakkını kullanmak isterse sütun açık. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aziz Bey yeni gidip geldiği Bingöl’deki durumu şöyle özetledi: “Öyle bir hava var ki, muhalefet hiçbir şey yapmasa bile bu iktidar değişecek. Oyumu AK Parti’ye verdim. Ama önümüzdeki seçim başka bir seçim. Bakın bir daha söylüyorum, bir şey yapmamayı bırakın oy istemiyoruz deseler bile iktidara gelecekler... Böyle bir bıkkınlık var...” Aziz Bey başka örnekler de verdi. Yayın organları genellikle büyük kentlerin pazarlarını konu ediyor ama Anadolu krizi daha “yalnız” hissediyor. İnşaat işçisi Bayram’da olduğu gibi Aziz Bey’e de durumun ne kadar kötü olduğunu anlatmanın yararı yok. Zaten biliyor! Soru şu: Nasıl bir değişim olacak? Öncelikli beklenti, kazasız belasız, kimsenin burnunun kanamadığı, tam meşruiyet içinde bir seçim. Böyle bir zeminde yapılacak seçimin getireceği değişimin de yine aynı meşruiyet içinde olması, bugün iktidarda olanlar dahil herkesin lehine. *** 29 Mayıs’ta 6’lı masanın yeni buluşması var. Aldığımız bilgilere göre birinci gündem kimin aday olacağından çok, seçim güvenliği. CHP, Türkiye’deki bütün sandıklardan ıslak imzalı tutanak alacak bir örgütlenmeye hazırlanıyor. Bu, devlet gücüne eşdeğer bir planlama demek. Kılıçdaroğlu’na bunu nasıl başaracağını sorduk. “Seçime nasıl hazırlanıyorsak, seçim güvenliğine de hazırlanıyoruz. Şimdiden çalışmaya başladık” yanıtını verdi. Toplum bir değişime, değiştirmeye hazır. Bunun nasıl gerçekleşeceğini, iktidarın bu gerçek karşısında kendisini ne kadar değiştirip nasıl seçmen karşısına çıkacağını zamanla göreceğiz. Son cümlemiz yeni bir yazının ana unsuru olsun: Şu aşamada “Değişimin sahibi benim” diyen yok!",https://www.cumhuriyet.com.tr/yazarlar/mustafa-balbay/degisim-geliyor-ama-1939937
Mustafa Balbay,Ege-menlik!,15 Haziran 2022 Çarşamba,"Türkiye-Yunanistan ilişkisinde ucu her yöne gitmeye müsait yeni bir döneme girildi. Aslında konu sadece iki ülke ilişkileriyle ilgili değil. Son bir ayın kilometre taşlarına baktığımızda tablo daha net ortaya çıkacaktır. - 12 Mayıs’ta Yunanistan ile ABD arasında imzalanan Savunma İşbirliği Antlaşması Yunan parlamentosundan geçti. Böylece ABD Yunanistan’da dördü yeni dokuz üs sahibi oldu. - 16 Mayıs’ta Yunanistan Başbakanı Miçotakis bu anlaşmayı çantasına koyup ABD’ye uçtu. Kongrede yaptığı konuşmada Türkiye’yi hedef aldı. ABD’nin Türkiye’ye uçak satmamasından girdi, Kıbrıs’ta Türkiye’nin işgalci olduğundan çıktı. Konuşma Kongre üyelerince hararetle alkışlandı. - Mayıs ayının ikinci yarısı Türkiye’nin Yunanistan’a cevabı ve karşılıklı demeçlerle geçti. - 9 Haziran’da Erdoğan, Ege’deki Efes-22 Tatbikatı’nda zamanı ve yeri deyip Yunanistan’ı hedef aldı. Ege adalarının silahlandırılmasının kabul edilemez olduğunu vurgulayıp, “Şaka yapmıyoruz” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - Bu sözler sırtını ABD’ye dayadığını düşünen Yunanistan’da farklı şekillerde yankılandı. *** Yukarıdaki kronolojinin ayrıntılarına girmeden önce Ege adalarına ilişkin duruma değinelim. Yunanistan 1960’lı yıllardan beri kendi kullanımındaki Ege adalarını adım adım silahlandırıyor. Türkiye, Lozan Antlaşması’na dayanarak buna karşı çıkıyor. 2004 yılından bu yana ise bir başka durum daha yaşanıyor. Yunanistan, Türkiye’ye ait adaları işgal ediyor. Önce insan yerleştiriyor. Sonra onlar için gerekli altyapı yatırımlarını yapıyor. Devamında ülke yöneticileri adaları ziyaret ediyor. 18 yıldır toplam büyüklüğü Kıbrıs’tan daha büyük olan 20 ada bu yöntemle işgal edildi. Konu çok sık TBMM gündemine geldi. 100’den fazla soru önergesi verildi. İktidar bunların hiçbirini ciddiye almadı. Sadece Nurettin Canikli’nin Milli Savunma Bakanlığı döneminde, “Konu bakanlığımızı ilgilendirmemektedir” yanıtı verildi. Belki de Tarım Bakanlığı’na sormak gerekirdi, “Burası Yunanistan toprağı olduğuna göre tarım yapmayı düşünüyor musunuz” diye! Konunun kara mizah kaldıracak yanı yok, geçelim... 18 yıl sonra iktidarın Yunanistan’a bir şey deme gereksinimi duyması güzel ama nedense konuyu sadece silahlandırma ile sınırlı tutuyorlar. İşgal yanını hâlâ görmüyorlar. Hakkını teslim etmek gerekirse Milli Savunma Bakanlığı önceki genel sekreterlerinden Ümit Yalım yıllardır konunun peşini bırakmıyor. Yunanistan’ın her işgalini dikkatle izleyip kamuoyunu bilgilendiriyor. İktidarın yarı ve tam resmi yayın organları Erdoğan’ın konuşmasından sonra bunu da akıl etmeye başlamış gibi görünüyorlar. Bir iki küçük vurgu gördük. Sonuçta Ege’de adaları hukuksuz olarak silahlandırma kadar yine hukuksuz olarak insanlandırma da ciddi sorunlar doğuracak. *** Ecevit konu Türk-Yunan ilikleri olunca sözün bir yerinde şöyle derdi: “Büyük devletler araya girmese, iki ülke baş başa görüşse bütün sorunlar çözülür!” Bu söze yürekten katılıyoruz. Türkiye, Kurtuluş Savaşı’ndan sonra Ege’de barış istediğini her şekilde gösterdi. Bu mesajı Yunanistan da aldı. Yunanistan da yabancılara sırtını dayayarak Türkiye’ye karşı bir başarı elde edemeyeceğini görmüş olmalı. Aklın yolu, ABD’nin bölge politikalarını iyi okuyup, çevremizdeki tüm denizleri barış denizi haline getirmektir. Ege’yi Lozan, Karadeniz’i Montrö barış denizi haline getirmiştir. Bunu bozmamak Türkiye başta olmak üzere herkesin yararınadır. ABD’nin bölge hedefi ise şudur: Tüm ülkeler birbiriyle sorunlu olsun, ABD’ye muhtaç olsun! Ege-menlik küresel güçlerin olursa Türkiye ve Yunanistan huzur bulamaz!",https://www.cumhuriyet.com.tr/yazarlar/mustafa-balbay/ege-menlik-1947362
Mustafa Balbay,Canan Kaftancıoğlu artık Türkiye’dir,16 Haziran 2022 Perşembe,"CHP İstanbul İl Başkanı Canan Kaftancıoğlu adım adım çok yönlü bir mücadelenin kahramanı olarak büyüyor. Kaftancıoğlu, kadınlara yönelik kuşatmaları yarmanın öncüsü olarak gündemdedir. Kaftancıoğlu, siyasete yönelik sonuç vermeyecek bir dizayn girişimine direnen il başkanı olarak gündemdedir. Kaftancıoğlu, hukuk eliyle hukukun katledilmesine karşı dik duran bir hak arayıcısı olarak gündemdedir. Kaftancıoğlu, insan hakları mücadelesinin ön saflarında yer alan bir aktivist olarak gündemdedir. Sözün özü bütün bu mücadelelerin toplamıdır. İktidar bu zorlu görevi taşıma sorumluluğunu Kaftancıoğlu’na vermiş, o da bunu büyük onurla yükleneceğini göstermiştir. *** Genel görünümü özetledikten sonra sürecin nasıl geliştiğini paylaşalım. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Canan Kaftancıoğlu 14 Ocak 2018’de CHP İstanbul İl Kongresi’nde başkan seçildikten 24 saat sonra hakkında soruşturma açıldı. Acaba sivri dili durmamış da kongre konuşmasında ileri mi gitmişti? Yoksa kongre sırasında bir olumsuzluk mu olmuştu? Hayır... Savcı dedi ki: -Kaftancıoğlu 2012-13 yillarında yaptığı sosyal medya paylaşımları ile halkı kin ve düşmanlığa sevk etmiş, devlet büyüklerine hakaret etmiştir. Halk yıllarca kin ve düşmanlık içine girmemiş, tam Kaftancıoğlu il başkanı olduğu gün girmiş. İyi, peki... O zaman yapın soruşturmayı, açın davayı... Soruşturma 31 Mart 2019’a dek eğik düzlem devam etti. Dava da açılmadı. Ne zaman ki yerel seçimlerde İstanbul’u Kaftancıoğlu’nun il başkanlığında Ekrem İmamoğlu kazandı, soruşturma raftan indi. Önce İstanbul seçiminin yenilenmesine karar verildi. 23 Haziran’daki sandık gününden bir ay önce Kaftancıoğlu hakkında 11 yıl hapis istemiyle dava açıldı. Yargı hep seçime endeksli çalıştı. İktidarın tam ve yarı resmi yayın organları yüklemedik suç bırakmadılar. Önde onlar arkada savcılar. 2022 yılında yargımız yeni bir başlangıç yaptı. Gezi davalarına “paralel” olarak Kaftancıoğlu davasını da karara bağladı: 4 yıl 20 gün hapis. Silivri’ye gider mi gitmez mi, il başkanlığı sürer mi sürmez mi tartışmalarının ortasında önceki gün parti üyeliği düşürüldü! Bu durum iktidarın seçim hazırlıklarının bir parçası olarak görünüyor. Bu açıdan bakınca Kaftancıoğlu’nun karşılaştığı durum İmamoğlu’nu da bekliyor olabilir. Çünkü iktidar seçime giderken ekonomiyi düzeltme umudunu yitirdi. En çok seçim takvimi başladığında bedelini seçimden sonra ödemek üzere yüklü bir sıcak para bulabilir. Bununla göreli bir iyileşme havası verebilir. 2022 başından beri bu yöndeki denemeler tutmadı. O zaman çare şu: Rakibi, karşısına çıkamaz hale getirip “benden başkası yok” demek! *** Muhalefet elbet bu gidişin farkındadır diye değerlendiriyoruz. Farkında ise buna göre yol haritası çizmek durumunda. Kaftancıoğlu’na ceza verildiği gün şu öneride bulunmuştuk: CHP Kaftancıoğlu’nu topluma mal etmeli! Önceki günkü kararın ardından CHP yönetimi Kaftancıoğlu’nun fiilen il başkanı olarak devam edeceğini açıkladı. Gelinen noktada naçizane önerimiz şu: Kaftancıoğlu artık Türkiye’dir. İl başkanlığı geride kalmıştır. Türkiye’nin bugünkü durumunun fotoğrafıdır. Bu süreçten çıkışın da sembolü olabilir. Bütün hak hukuk arayanlar bu mücadelenin parçası haline getirilebilir. CHP’nin hak, hukuk, adaleti öncelikle kendisi için istediği havası oluşmamalı. CHP bu mücadeleyi siyasallaştırmak yerine toplumsallaştırmalı...",https://www.cumhuriyet.com.tr/yazarlar/mustafa-balbay/canan-kaftancioglu-artik-turkiyedir-1947732
Mustafa Balbay,Yeni bir açılım mı?,08 Haziran 2022 Çarşamba,"Türkiye’nin bugünlerini hazırlayan 7 Haziran 2015 seçimlerinin yıldönümündeyiz. O gün AKP, Meclis’te çoğunluğu kaybetmiş, bir başka deyişle tek başına iktidarı yitirmişti. AKP, o seçim sonuçlarını beğenmedi. “Halk hatasını düzeltecek” dedi. 1 Kasım’da seçimler yenilendi. O beş aylık zaman dilimde 400’den fazla yurttaşımızın yaşamını yitirdiği kanlı, karanlık olaylar yaşandı. AKP oylarını yüzde 10 artırıp yeniden tek başına iktidar olurken bir de MHP desteği sağlamış oldu. 2009’da başlayan, kamuoyunda “Kürt açılımı” diye bilinen, anlatım teması “barış süreci” olan dönemin tam tersi bir döngü başladı. MHP, tümüyle karşı olduğu bu açılım sürecinin bitmesiyle, AKP ile bugüne dek devam eden bir iktidar yolculuğuna girdi. Bu zaman diliminde AKP MHP’ye, MHP AKP’ye benzeşti. Tek hedef var: İktidarı sürdürmek! *** Aradan yedi yıl geçti... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bugünkü tabloda AKP, MHP oylarının toplamı Meclis çoğunluğunu sağlamaya yetmiyor. Yüzde 15 kararsız, yüzde 10 HDP oyunun dışındaki dağılımda ortaya şu çıkıyor: Cumhur İttifakı ve Millet İttifakı’nın ya oylarını yüzde 15 daha artırması ya da HDP’yi yanına çekmesi gerekiyor. Şu aşamada cumhurbaşkanı adayı öncelikli tartışılsa da Saray’ın aklı fikri Kürt kökenli yurttaşların oyunu blok olarak almakta. Genel bir hesaplamayla Kürt kökenli yurttaşlarımızın beşte ikisi Güneydoğu’da, beşte üçü öteki bölgelerimizde yaşıyor. Salt bu durum bile birlikte yaşamayı toplumun çözdüğünü, siyasetin çözemediğini gösteriyor. AKP, Güneydoğu oylarının yarıya yakınını alıyor. Bunu inanç kimliği baskın siyasal önderlerin etkilediği oylar diye değerlendirmek mümkün. Özellikle İstanbul’da yenilenen seçim gösterdi ki büyük kentlerdeki oylar kimse için çantada keklik değil. Saray bu tabloya bakıp şöyle bir siyaset taslağı hazırlamış görünüyor: 1- MHP’yi ürkütmeyecek yeni bir açılım planlamak. 2- Bunun için yeni dernek ve benzeri örgütlenmelere gitmek. Açılım söylemlerini onların dillendirmesini sağlamak. 3- Kürt kökenli din adamlarını devreye sokmak. 4- Bu iklimi HDP’nin hareket sahasını daraltacak şekilde oluşturmak. 5- İmralı’nın bu açılıma olumlu baktığı izlenimini yaymak. Yeniden altını çizelim her seçeneğin gündemde olduğu, hiçbirinin mutlak olmadığı bir döneme girdik. İktidar, ekonominin konuşulmaması için her şeyi yaparken blok olarak yanına çekebileceği seçmen kitleleri arıyor. İlk gözünü diktiği yer de HDP’ye oy veren kesim. *** Yeni açılım arayışı hayata geçerse iktidar umduğunu bulabilir mi? En çok siyasette denenmiş bir söz vardır: Aynı yöntemleri izleyerek farklı sonuçlar alamazsınız! İktidarın yarı ve tam resmi yayın organlarındaki satır araları, bize şu soruyu sorduruyor: Hedefiniz önümüzdeki seçimler mi, önümüzdeki nesiller mi? İzlenen yöntem tek hedefin önümüzdeki seçimler olduğunu gösteriyor. Saray şunu görüyor: Kararsızların tümünü sandığa beş kala yanıma çeksem bile yetmiyor! Bu nedenle açılım arayışına giriyor. Yetse açılım gerekmeyecek! Son sorumuz da şu olsun: Kalıcı bir iç barış için daha ne kadar hata yapmak gerekecek?",https://www.cumhuriyet.com.tr/yazarlar/mustafa-balbay/yeni-bir-acilim-mi-1944822
Mustafa Balbay,NATO savaş NATO gerilim!,25 Mayıs 2022 Çarşamba,"Yunancadaki “Na to kafa, na to mermeri” Türkçede, “Nato kafa nato mermer” olarak yerleşti. Tam çevirisi şu: İşte kafa, işte mermer... Anlamı malum... NATO’ya ilişkin güncel gelişmeleri sütuna yatırırken bu deyim bize başlıktaki tanımı çağrıştırdı! Ukrayna’daki NATO-Rusya savaşı üçüncü ayını doldurdu. Aynı süreçte İsveç ve Finlandiya’nın NATO’ya tam üyeliği gündeme geldi. Soğuk Savaş’ın bitiminden sonra NATO’nun büyümesi demek Soğuk Savaş’ın bitmemesi demek! 1990’dan bu yana NATO’nun iki kat büyüyerek 30 üyeye ulaşması, bunun karşılığında barışın değil savaşın gündeme gelmesi böyle özetlenebilir. ABD, Rusya’yı çevrelemek, çevrelerken de Avrupa’yı tümüyle kontrolü altına almak istiyor. Doğu Avrupa’dan sonra sıra Baltık ülkelerine geldi. *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yazı aramızda 1993’te başladığımız köşe yazarlığında bitip tükenmek bilmeyen konuların başında AB’nin ve NATO’nun genişlemesi, bunun Türkiye’ye etkileri geliyor. AB adım adım genişlerken çok büyük hayaller kurulmuştu. 2010’lu yıllarda neler olmayacaktı ki! AB Cumhurbaşkanı... AB ordusu... Avrupa gerçek anlamda yüzyıllar süren özlemine kavuşacak, tam birlik gerçekleşecekti. Ne yazık ki öyle olmadı. Özellikle AB ordusu tam bir “bitmeyen hayal” olarak arada bir gündemde görünüp kayboluyor. Buna karşın ABD-İngiltere rotasında büyüyen NATO, belirleyici güç oldu. NATO’ya katılacak her yeni üye Türkiye’nin de olurunu almak zorundaydı. O nedenle Doğu Avrupa ve Balkan ülkelerinin liderlerinin biri gelip biri gidiyordu. Türkiye bunların tümüne evet dedi, üye sayısı 30’u buldu. Şimdi İsveç ve Finlandiya gündemde... Yine her iki ülke temsilcileri Türkiye’nin kapısını aşındırıyor. Ne olur? Bugüne kadar olan olur! Erdoğan bir konuda çok yüksek perdeden konuşuyorsa bunun Türkçesi şudur: Her türlü pazarlığa açığız! Erdoğan, hafta başından bu yana yaptığı konuşmalarda söz konusu ülkelerden terörü desteklemeyeceklerine ilişkin söz istedi, yaptırımların kalkması gerektiğini söyledi. Bunlar hep pazarlığa tabi işler, ilkesel şeyler değil! *** Dünya savaş ekonomisinin değil, barış ekonomisinin daha çok getirisi olacağını anlatabilecek liderlerden yoksun. Bunun sancılarını yaşıyoruz. Türkiye geçmişte olduğu gibi bugün de NATO’nun en kritik ülkesi. Soğuk Savaş döneminde “ileri karakol” olarak tanımlanıyordu. Sonra “Önemi azaldı” yorumları yapıldı ama bugün fiilen “merkez karakol”! Dünya gibi Türkiye de stratejik bakışa sahip liderlerden yoksun. Önümüzdeki yıllarda sadece Türkiye’nin etrafındaki değil, Avrupa’daki haritalar da değişebilir. Türkiye, şu iki yaman ucun dengesini bulmalı: 1- Türkiye, NATO’nun dışında kalırsa NATO Türkiye’ye girer! 2- Türkiye, bu kurumun içinde kalıp büyüğünden küçüğüne bütün NATO üyelerinin teröre karşı ödünsüz olmasını sağlayamazsa üye ülke değil, hedef ülke olur!",https://www.cumhuriyet.com.tr/yazarlar/mustafa-balbay/nato-savas-nato-gerilim-1939529
Mustafa Balbay,Handan Toprak Benli 75 gündür tutuklu!,14 Haziran 2022 Salı,"Önceki dönem Avcılar Belediye Başkanı Handan Toprak Benli’den bir mektup aldım. 1 Nisan’da gözaltına alınıp ilk sorgusunun ardından tutuklanan Benli 75 gündür Bakırköy Kadın Cezaevi’nde! Asansör iki kat arasında kaldığında yardım gelene dek geçen zamanı düşünün! Birkaç dakika bile size yıl gibi gelir. Hapiste insan bazen böyle hisseder kendini. O an özgürlüğün kıymeti bir başka artar. Suçsuz olduğunuzdan eminseniz, başınız dikse, tüm çabanız ülkenizin daha yaşanır olması içinse vicdanınız rahattır ama özgürlük ateşi yakar içinizi! Handan hanımın mektubunu okuduktan sonra bunları düşündüm... *** Benli’nin mektubundan bir bölüm: “Evim aranırken yaptığım açıklamada; ‘Benim tutuklanmamın bir siyasi bir proje olduğunu, asıl hedefin ben olmadığını, altı yıl önce CHP’li belediyeleri itibarsızlaştırmak için hazırlanan ve içinin boş olması nedeniyle sonuç alamadıkları bir dosyanın tozlu raflardan indirilerek operasyona başlandığını, benim basamak yapılmaya çalışıldığımı, birilerinin İstanbul Büyükşehir Belediyesini CHP’nin elinden almaya çalıştığını ve Ekrem İmamoğlu’nu da tutuklamaya kalkışacaklarını, bu kumpas hakkında herkesin duyarlı olmasını’ belirttim. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tutuklandığımdan sonraki geçen sürede bu görüşüm doğru çıktı. Bu uyarımın dikkate alındığını umuyorum. Ben tutuklandıktan sonra; Gezi Direnişi mahkûm edilmeye çalışıldı. Kadıköy Belediyesi’ne operasyon yapıldı. Maltepe Belediyesi’ne operasyon yapıldı. Canan Kaftancıoğlu’na siyasi yasak kondu. Kumpasın hedefi; CHP’nin önünü kesmek, CHP’yi itibarsız kılmak, CHP’li belediyeler rüşvet, yolsuzluk batağında algısı yaratmak, muhalefet blokunu dağıtmak, muhalefet blokuna DSP’nin katılmasını engellemek. Her yandan saldırmaya, hedefe bir an varmaya çalışıyorlar. Besbelli ki, çok aceleleri var... Başarabilecekler mi? Sanmıyorum.” Hak, hukuk arayan herkesin ve Benli’nin avukatı Celal Ülgen’le konuştuk. Şunların altını çizdi: “Benli’nin suçlandığı işlemlerde ne imzası var ne de bunlara müdahale etmeye yetkili. Bir yıl önce İçişleri Bakanlığı bu gerekçelerle soruşturma izni vermemiş, sonra tozlu raflardan dosyalar indirilmiş. Bu kez tutuklu yargılanmasına karar verilmiş. Çıkarın mahkemeye... Onu da yapmıyorlar. Bu kadarına pes!” *** Benli mektubunun son bölümünde şöyle diyor: “Tek kişilik hücrede kalıyorum. Ama yalnız sayılmam. Aynı avluyu kullanan yedi komşum var. Benden oldukça küçük yaştalar. Onların doktor ablasıyım. Planlı ve düzenli olarak sürekli çalışıyorum. Bir dakika bile boş zamanım yok. Atatürk’ün kurduğu kamucu-toplumsal sağlık sisteminin yeniden hayata geçirilmesine ilişkin rapor hazırlıyorum.” Son cümlesi ise şöyle: “Direnmek özgürlüktür!” Türkiye’de bütçe açığından dış ticaret açığına kadar pek çok açık var. Bütün bunları doğuran açık ise şu: Adalet açığı! Masamda 20 kadar cezaevi mektubu var. Onları da konu edeceğim. Benli’nin şahsında tüm adalet arayanlara “direnin” diyoruz. Bu açık sizi tutsak etti ama açığı yaratanları da mahkûm edecek!",https://www.cumhuriyet.com.tr/yazarlar/mustafa-balbay/handan-toprak-benli%C2%A075-gundur-tutuklu-1946857
Mustafa Balbay,Prof. Dr. Haberal’a bir ödül daha,07 Haziran 2022 Salı,"Başkent Üniversitesi’nin ve bu üniversite şemsiyesi altındaki pek çok bilim kalesinin kurucusu Prof. Dr. Mehmet Haberal’a bir ödül de Dünya Sağlık Örgütü’nün (DSÖ) verdiğini öğrenince aklıma ilk şu soru geldi: Acaba kaçıncı ödüldür? Bunu net olarak söylemek çok zor. Zira Prof. Dr. Haberal’a ödül veren kurumların yelpazesi çok geniş. Karadeniz Sanayici ve İşadamları Derneği’nin yılın bilim insanı ödülünden Amerikan Cerrahlar Koleji onursal üyeliğine, İspanya Sivil Liyakat Nişanı’ndan Ürdün Cerrahlar Derneği’nin ilk kez verdiği onursal üyeliğe kadar ülkenin ve dünyanın dört bir yanından kabul görmek her şeyden önce hizmet ve emek istiyor. Aslında en büyük ödül sıradan bir yurttaşın, “İyi ki Haberal hoca var” demesi. Bunu pek çok kez duymuş bir kişi olarak Prof. Haberal’ın en çok bu alanda ödül aldığını söyleyebiliriz. *** Kuruluşunun 100. yılını kutlamaya hazırlandığımız Türkiye Cumhuriyeti Devleti kimlerin omuzları üzerinde duruyor? Bu sorunun yanıtı değişik şekillerde verilebilir. Bizim yanıtımız şu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu ülke Mustafa Kemal Atatürk’ün kurtuluş ve kuruluş değerlerine inanmış, bu uğurda karşılık beklemeksizin mücadele eden, hiçbir koşulda umutsuzluğa kapılmadan üretmeyi, hizmet etmeyi sürdüren insanların yürek ve beyin gücü üzerinde ayakta duruyor. Onların başında da Prof. Dr. Haberal geliyor. Odun ateşinde başladığı eğitim hayatını lazer ışığına dönüştüren.... Karadeniz yaylalarındaki patika yollarda başladığı zirve yürüyüşünü Dünya Organ Nakli Derneği Başkanlığı’na taşıyan... Barakalarda başladığı insan yaşamını uzatma ve daha kaliteli hale getirme mücadelesine Anadolu’nun ve dünyanın dört bir yanında kurumlaştıran... Silivri zindanında demirden, betondan bile umut ve gelecek üretip belki de dünyada ilk kez hapisteyken uluslararası organ nakli konferansı düzenleyen bilim insanı... Prof. Dr. Haberal ülkesinin yararlarını düşünerek attığı adımlardan “suç” üretildiği anlarda dahi tüm dünya insanlarının daha iyi yaşaması için mücadele etti. Bakış açısı 360 derece... Bilimde en ileriye gitmiş ülkelerle yarışırken geride kalanların elinden tuttu. Kazakistan’dan Azerbaycan’a Türk dilli alanda mekik dokurken Afrika’nın hiçbir bölgesine sırtını dönmedi. Bu ülkelerde doktorların doktoru oldu. Onlara hem organ naklini uygulamalı gösterdi hem de bunun kurumlarının oluşmasını sağladı. *** 15 dakikada çok güzel portre resimleri yapan bir ressama sormuşlar: - Bu kadar kısa sürede nasıl başarıyorsunuz? Şu yanıtı vermiş: - 40 yıl artı 15 dakika! Prof. Dr. Haberal’ın bunca başarısının altında da 40 yılı aşan bitip tükenmek bilmeyen bir emek ve kararlılık var. Organ nakline kafa yorduğu 1980’lerin başında, “Yapamazsın” dediler: “Türkiye’de bunun yasası bile yok.” O zaman ne yapmalı? Bunun yasasını çıkarmalı. Meclis’te gerektiğinde kapı kapı dolaşıp bu yasanın şart olduğunu anlattı, ikna etti, çıkmasını sağladı. Bugün de bu alanın dünya ölçeğinde zirvesine ulaştı. Nice ödüllere Haberal hocam... Hep vurgularsınız: “İyi ki ülkemiz var...” Siz bu ülkeye büyük bir ödülsünüz... İyi ki varsınız!",https://www.cumhuriyet.com.tr/yazarlar/mustafa-balbay/prof-dr-haberala-bir-odul-daha-1944340
