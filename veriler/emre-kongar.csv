Yazar,Başlık,Tarih,Metin,URL
Emre Kongar,"CHP, DEM Parti, Ağırel ve Soykan",11 Nisan 2025 Cuma,"CHP, “Demokratik, Laik ve Sosyal Hukuk Devleti” olan “Cumhuriyet Rejimi”ni korumak, “Parlamenter Demokrasi”ye dönmek için eylemlerini ve söylemlerini sürdürürken “Şahsım Devleti” de bunu önlemek amacıyla baskılarını ve zulmünü tırmandırıyor! *** Sonunda hesaplaşma, hiç kuşkusuz, seçimlerde, sandıkta olacağı için “Şahsım Devleti”, siyasal strateji olarak DEM Parti aracılığıyla Kürt oylarını kendi yanına çekmeyi hedeflemiş görünüyor. *** Ayrıca bir yandan, DEM Parti aracılığıyla İmralı ve Kandil ile temas kuruyor ve böylece DEM Parti’yi uygulanan baskılara ve zulme karşı sessizleştiriyor. Öte yandan hem medya hem de CHP üzerindeki baskıyı ve zulmü tahammül edilemez düzeylere tırmandırıyor! *** Yasadışı bahis soruşturmasından dolayı hapiste olan bir kişinin şikâyeti üzerine: Dün, saat 13’te savcılığa gitmeleri kararlaştırılmış olan 2 gazeteci, bir sabah baskını ile evleri aranıp dijital araçlarına el konularak gözaltına alınıyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ne zaman? Türkiye’de “Yeni Süreç” çerçevesinde DEM Parti temsilcilerinin Cumhurbaşkanı ile görüşecekleri aynı gün! Ne zaman? Timur Soykan’ın bir gazetecilik ödülü alacağı gün. Ne zaman? Yıllardır hapiste olan, HDP’nin 2014 Cumhurbaşkanı adayı Selahattin Demirtaş’ın doğum gününde. *** İktidar, “Şahsım Devleti Rejimini” dört ayrı koldan yeni bir aşamaya tırmandırıyor: 1) Siyaseti, yargı aracılığıyla tam baskı altına alıyor: DEM Partili ve CHP’li Belediye Başkanlarını görevden uzaklaştırıyor, bir kısmını hapsediyor, bir kısmının yerine de kayyım atıyor. 2) Ekrem İmamoğlu’nu hapse atıyor: CHP’nin Cumhurbaşkanı adayı olan ve Erdoğan/ AKP iktidarını İstanbul’da 3 kez hezimete uğratmış olan başarılı Belediye Başkanı’nı hapse atıyor ve Parti üzerinde de ayrıca çeşitli baskılar oluşturuyor. 3) Medya üzerindeki baskıları yoğunlaştırıyor. Son örneği dünkü Murat Ağırel ve Timur Soykan olayı olan biçimde, haksızlık ve hukuksuzluk yoğunlaştırılıyor. 4) Demokratik direniş ve boykotlara katılanlara, özellikle gençlere, haksızlık ve hukuksuzluk yapıyor. CHP’nin “Cumhuriyet Rejimi”ni korumak ve “Demokratik Laik ve Sosyal Hukuk Devleti”ni yeniden işletmek amacıyla düzenlediği direniş, protesto, eylem ve mitinglerine katılanlara, özellikle de gençlere yönelik, haksızlık, hukuksuzluk ve adaletsizlikleri yoğunlaştırarak toplumu korkutmak ve sindirmek istiyor. *** Cumhuriyet yazarı Murat Ağırel’in son kitaplarından biri HAVALA adını taşıyor. Kara Paranın yörüngesini, Kara Para aklama yöntemlerini ve dönen dolapları anlatıyor. BirGün yazarı Timur Soykan’ın son kitabının adı Baron İstilası. Özetle Türkiye’nin nasıl “Dünya mafyasının üssüne dönüştüğünü”, uyuşturucu baronlarını anlatıyor. Her ikisi da Kırmızı Kedi Yayınevi yayını. Bu kitapları okuyarak bu iktidarın ve bu rejimin niçin değişmesi gerektiğini daha iyi anlayabiliriz!",https://www.cumhuriyet.com.tr/yazarlar/emre-kongar/chp-dem-parti-agirel-ve-soykan-2317672
Emre Kongar,Faşizme karşı direnişin 10 adımı (2),08 Nisan 2025 Salı,"Kitleler, Faşizme karşı nasıl harekete geçirilebilir? Bu işin Psikolojisi, Sosyal Psikolojisi ve Sosyolojisi nedir? Faşizme karşı seferberliğin birinci koşulu, bireyin, örgütün veya toplumun, bağımsızlığını, özgürlüğünü, varlığını, tehlikede görmesidir. Dolayısıyla, Faşizmin yarattığı tehlike, tarihten ve günümüzden verilen örneklerle anlatılmalıdır. Bu konudaki en iyi yardımcı Faşizmin kendisidir: Faşizm, bireye ve topluma öyle büyük bir zulüm yapar ki tehlikenin ne kadar büyük olduğunu, yani kendisinin ne kadar büyük bir tehdit oluşturduğunu, bizzat kendisi mevcut uygulamalarıyla anlatır. Faşizme karşı direnişin ikinci koşulu hayati tehlike, yani Faşizm ve yarattığı tehlikeler hakkındaki bilgi ve davranış eğitimdir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu başlık altında, bu yazıya sığmayacak olan, davranış, eğitim ve propaganda konusundaki bütün genel ilkeler devreye girer. Ama hiç ihmal edilmeyecek ilk ilke Faşizmin yalanlarına karşı, derhal gerçeklere uygun yanıtlar verilmesidir. Faşizmin ilk düşmanları kendi örgütü dışındaki siyasal partiler, sendikalar, barolar, meslek örgütleri, bilim ve sanat kuruluşları, üniversiteler ve demokratik toplum örgütleridir. Bunları ele geçirmeye ve ele geçiremediklerini yok etmeye çalışır. Dolayısıyla Faşizmle mücadelede öncelik, varlıkları Demokratik Rejim’e bağlı olan siyasal partilerin ve sendikalarındır. Elbette üniversiteler sanat, bilim, hukuk, meslek ve demokratik toplum örgütleri de Faşizme karşı direnen siyasal partilere ve sendikalara destek olmalıdırlar. Faşizme karşı eğitim, propaganda ve örgütlenme etkinlikleri, geniş kitlelerin katılımlarıyla sürekli olarak yapılacak toplantılar, mitingler, konferanslar, seminerler, eğitimler, yürüyüşler, boykotlar aracılığıyla yaygınlaştırılmalı ve canlı tutulmalıdır. Toplumsal direniş ve bireylerin böyle bir direnişe katılmaları için en önemli koşul, direnişin haklılığı ve meşruiyetidir. Faşizme karşı direnişin haklılığı ve meşruiyeti, her şeyden önce evrensel hukuk ve evrensel ahlak açısından, insanlık tarihi ve demokratik rejim ilkeleri ile belirlenir. Elbette Faşizmin bir tehdit oluşturduğu ülkenin siyasal tarihi, ahlakı ve anayasası da Faşizme karşı olduğu oranda, bu konuda ciddi kaynak işlevi görebilirler. Başarı umudu direnişin uzun dönemli olmasının en önemli öğelerinden biridir. Demokratik bir rejimin, demokratik bir iktidarın olanaklı olduğu ve gelecekte böyle bir rejimin kurulabileceği umudu, Faşizme Karşı Direnişi yıllarca sürdürebilir. Yoksulluk ve baskılardan bıkkınlık, “bıçağın kemiğe dayanması”, kaybedecek bir şeyleri kalmayan bireylerin bir toplumsal eyleme katılmasındaki en önemli öğelerden biridir. Faşizmin en büyük gücü aslında en büyük zafiyetidir: Uyguladığı kitlesel baskıların ve cezaların hem tarihsel ve güncel gerçeklere aykırı hem de hukuksuz, haksız ve adaletsiz olması, bireyleri haklı bir isyana sevk eder. Direnişi gerçekleştirenler arasındaki dayanışma ve destek, eylemin yaygınlığını ve sürekliliğini sağlar. Örgütlerin kendi aralarında ve bireylere yönelik olarak gerçekleştirdikleri maddi ve manevi yardım ve dayanışma etkinlikleri, bireylerin katılımını arttırır ve direnişi güçlendirir. Faşizmden hesap sorma hedefi, direniş seferberliğinin hem yoğunluğunu hem de ömrünü uzatır. Hesap sorma hedefinde hak, hukuk, adalet, meşruiyet ilkelerinin dikkate alınması, katılımı ve direnişi güçlendirir. Bütün bu öğelerin eşgüdümünün ve sürekliliğinin cesur ve aynı zamanda iyi bir hatip olan, güvenilir bir lider tarafından sağlanması çok önemlidir. Lidersiz direniş, güçsüz ve etkisizdir. *** Ey okur: İnsanlık, eninde sonunda, er veya geç Faşizm Hastalığını mutlaka yenecektir! KAHROLSUN FAŞİZM VE EMPERYALİZM... YAŞASIN ÖZGÜRLÜK, EŞİTLİK VE ADALET! NOT: CHP KURULTAYININ DEĞERLENDİRİLMESİ PERŞEMBEYE.",https://www.cumhuriyet.com.tr/yazarlar/emre-kongar/fasizme-karsi-direnisin-10-adimi-2-2316710
Emre Kongar,"Barış faşizmle değil, demokrasiyle gelir",13 Nisan 2025 Pazar,"Terör; hangi ırk, millet, din, mezhep ya da başka bir kimlik adına yapılırsa yapılsın, baskıya, korkutmaya, şiddete ve cinayete dayalı olan Faşizmin bir aparatı* ya da doğrudan bizzat kendisidir. Her Terörist Örgüt ya da Devlet, kendisini meşrulaştırmak, Faşist uygulamalarını haklı göstermek için karşısında Faşist bir Örgüt veya Faşist bir Devlet yapısı arar. Böyle bir yapı yoksa, onu yaratmaya çalışır. Onu da beceremezse, karşısında böyle hayali bir Faşist Devlet veya hayali bir Faşist Örgüt yapısı olduğunu, ona karşı savaştığını öne sürer. Bu nedenle, İç Barış’ı sağlamak için Teröre ve Faşizme karşı en iyi mücadele, Demokratik Devletler, Demokratik İktidarlar, Demokratik Partiler, Demokratik Örgütler ve Demokratik ilkeler aracılığıyla yapılır! *** Türkiye Cumhuriyeti’nin karşılaştığı Terör Belası, Ayrılıkçı Faşist Irkçıların, “Demokratik, Laik ve Sosyal Hukuk Devleti”ne saldırması biçiminde ortaya çıkmıştır. Arkasında, global bir güç ve kuvvet olarak da Türkiye Cumhuriyeti’ni, bölmek, bölmek olanaklı olmazsa, zayıflatmak isteyen Emperyalizm vardır! İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** İç Barış için Terörizm ve Faşizmle en iyi mücadele, bunların istismar ettikleri, din, mezhep, ırk ve milliyet kimliklerinin Demokratikleştirilmeleri ile gerçekleştirilir. 1) Faşist ve Terörist dincilik ve ırkçılık, ayrımcıdır, bölücüdür, saldırgandır, savaşçıdır, başka ırk ve milletlerin haklarına saygılı değildir, jenoside eğilimlidir. Demokratik dindarlık ve yurtseverlik, uzlaşıcıdır, birleştiricidir, barışçıdır ancak kendi ülkesine haksızlık edilmesine karşıdır. 2) Faşist ve Terörist dincilik ve ırkçılık, bir dinin, bir mezhebin, bir ırkın üstünlüğü anlayışına dayanır. Demokratik dindarlık ve yurtseverlik, bütün dinlerin, mezheplerin, ırkların ve milletlerin eşitliği anlayışına dayanır. 3) Faşist ve Terörist dincilik ve ırkçılık ülkesinde ve dünyada olan olaylara sadece kendi dini, mezhebi, etnik aidiyeti açısından bakar. Demokratik dindarlık ve yurtseverlik, ülkesinde ve dünyada olan olaylara, Temel Hak ve Özgürlüklere uygunluk bağlamında ülkesinin ve tüm halkının çıkarları açısından bakar. 4) Faşist ve Terörist dincilik ve ırkçılık, kendi dininden, mezhebinden, ırkından ya da milliyetinden görmediği insanları kendisiyle eşit kabul etmez ve toplum içinde onların eşit siyasal haklara sahip olmasını engeller. Demokratik dindarlık ve yurtseverlik, kendi dininden, mezhebinden, ırkından ya da milliyetinden olmayan insanları da kendisiyle eşit siyasal haklara sahip vatandaşlar olarak kabul eder. 5) Faşist ve Terörist dincilik ve ırkçılık, insanları bir arada tutmak, ülkenin birlik ve beraberliğini sağlamak için düşman arar, kin ve nefret öğelerini kullanır, baskıcıdır, totaliterdir, din, mezhep, ırk ve millet olarak düşmanları vardır. Demokratik dindarlık ve yurtseverlik, insanları bir arada tutmak, ülkenin birlik ve beraberliğini sağlamak için insanların dostluk, refah ve barış içinde eşit vatandaşlar olarak birlikte yaşamalarını gerçekleştirmeye çalışır; demokratik değerleri ve insan haklarına dayalı hukuku kullanır, baskıya ve baskıcılığa karşıdır, din, mezhep, ırk ve millet olarak düşmanları yoktur. *** Mustafa Kemal Atatürk, “Ne mutlu Türk olana” değil, “Ne mutlu Türküm diyene” diyerek ve “Türk milletini” “Misakı Milli sınırları içindeki Türkiye Cumhuriyeti’ni kuran Türk halkına Türk milleti denir” diye tanımlayarak faşist milliyetçiliğin değil, demokratik milliyetçiliğin yani yurtseverliğin temellerini atmıştır. Aparat*: Cihaz. Alet. Gereç. Malzeme. Aygıt. Aparat, genellikle makinelerin ve cihazların içinde yer alan, onların performansını artıran ve ömrünü uzatan küçük parçalara denir.",https://www.cumhuriyet.com.tr/yazarlar/emre-kongar/baris-fasizmle-degil-demokrasiyle-gelir-2318259
Emre Kongar,"Faşizmin, toplumu delirtmenin 10 koşulu!",04 Nisan 2025 Cuma,"Son günlerde yaşananlar pek çok kimseye “Allah’ım sen benim aklımı koru!” dedirtti! Ben toplumu delirten bu sürecin tesadüfi değil, kasıtlı olduğunu düşünüyorum. *** Delilik en kısa ve en genel tanımla nesnel gerçeklikten kopuştur. Bireyin delirmesi, içinde yaşadığı nesnel gerçeklikten kopmuş olması anlamına gelir. Faşizm bir toplumda, o toplum ancak delirtilirse yani gerçeklerden kopartılırsa egemen olur. Peki bir toplum nasıl delirtilir? *** 1) Korkutmak ve Belirsizlik Yaymak: Toplumda sürekli olarak bir korku yaratılmalı, insanların mantıklı düşünme ve sağlıklı kararlar alma becerileri bozulmalıdır. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Terörizm, ekonomik çöküş, salgın hastalıklar, dış güçler gibi tehditler sürekli gündemde tutulmalıdır. Bunlardan hiç kimsenin bağışık olmadığı, her an herkesin tehlike altında olduğu algısı yayılmalıdır. 2) Propaganda Yapmak ve Manipüle Etmek: Medya ve sosyal medya aracılığıyla toplumun düşünceleri yönlendirilmeli, gerçekler çarpıtılmalı ve halkın kolektif bilinci etkilenmelidir. Sürekli propaganda hiç kesilmemeli, buna karşı çıkanlar cezalandırılmalıdır! 3) Bölmek ve Kutuplaştırmak: Toplumda farklı gruplar birbirine karşı kışkırtılmalı, farklı etnik, dini ve/veya sosyal gruplar arasında nefret yaratılmalı, herkesin dengesi bozulmalı, herkes birbirine karşı nefrete ve şiddete yönlendirilmeli, birlikte yaşama iradesi ve ortak değerler yok edilmelidir. 4) Bilgi Kirliliği Yaratmak: Doğru ve güvenilir bilgilere ulaşmak olanaksızlaştırılmalı, insanlar yanlış bilgi ve yalanlarla yönlendirilmelidir. Zaman zaman da aynı konuda birbirini tutmayan, farklı bilgiler ve veriler açıklanmalı ama her bilgi açıklaması toplumun nesnel gerçekliklerine aykırı olmalıdır. Böylece toplumun karar verme süreçleri olumsuz etkilenenir ve bütün toplum gerçeklikten daha kolay kopar. 5) Toplumsal ve Ekonomik Olarak Çökertmek: Ekonomik krizler, işsizlik, gelir adaletsizliği, geçim sıkıntısı gibi faktörler, sadece bireylerin değil, toplumun psikolojik sağlığını da etkiler. Sürekli olarak maddi ve manevi zorluklar yaratılmalı, toplumun genel ruh hali bozulmalıdır. İnsanlar sürekli yoksullaştırılmalı, eğitim sürekli anlamsızlaştırılmalı, sağlık hizmetlerine ulaşım zorlaştırılmalı, sosyal güvenlik yetersizleştirilmelidir. 6) Adaletin Yok Edilmesi Yoluyla Psikolojik Baskı ve Manipülasyon Yapmak: Hem toplum hem de tek tek bireyler, sürekli bir tehdit algısı altında tutularak insanların normal düşünme ve tepki verme biçimleri bozulmalı, yasalar, kurallar yerine şiddet ve kaba kuvvet egemen kılınmalıdır. Aynı konularda hemen hemen aynı zamanlarda farklı uygulamalar yapılmalı, değişik kararlar verilmeli, bireylerin ve toplumun güvenlik güçlerine ve adalete güven duygusu yok edilmelidir! 7) Toplumsal İzolasyon Yapmak: İnsanlar birbirlerinden, toplumsal bağlardan ve destek sistemlerinden izole edilmeli, her türlü örgütsel ve/veya ailesel toplumsal dayanışma ve psikolojik destek ilişkileri yok edilmelidir. Bu izolasyonla, hem bireylerin hem de toplumun tamamen kırılgan hale gelmesi sağlanmalıdır. 8) Gelecekten Umudu Kestirmek: Toplumu oluşturan bireylerin ve tüm toplumun gelecekten bütün umutları kesilmelidir. 9) Liderlere ve Partilere Güveni Yok Etmek: Toplumu kurtaracak, sorunları çözecek bütün örgütlere, partilere ve liderlere karşı karakter suikastları yapılmalı ve hepsi yok edilmelidir. 10) Bireyler İçin Herhangi Bir Kurtuluş Olanağı Bırakmamak: Eğitim almak, çalışmak, dürüst olmak, güvenilir olmak gibi geleneksel başarı yolları yok edilmelidir. *** Peki toplumun akıl sağlığı nasıl korunur? Faşizm nasıl engellenir? Pazar günü!",https://www.cumhuriyet.com.tr/yazarlar/emre-kongar/fasizmin-toplumu-delirtmenin-10-kosulu-2315623
Emre Kongar,CHP geç uyanınca,27 Mart 2025 Perşembe,"Cumhurbaşkanı adayı Ekrem İmamoğlu’nun diploması, haksız ve hukuksuz olarak iptal edilip, kendisi de hapse atılınca... CHP nihayet, Demokratik, Laik ve Sosyal Hukuk Devleti’ni korumak konusunda uyandı! *** Ama artık çok geç kalındığı için, direniş için kullanılacak olan araçlar çok sınırlanmış ve kısıtlanmıştı: 1) İktidarın denetlenmesi sınırlanmış ve kısıtlanmış, örneğin, Anayasa’da bağımsız olduğu yazılan ve öyle olması da gereken Yargı, doğrudan doğruya Cumhurbaşkanı’na bağlanmıştı. 2) Hemen hemen bütün medya, birkaç istisna hariç, iktidarın denetimine tabi kılınmıştı. 3) Özerk kurumlar dahil, bütün bürokrasi, tamamen Cumhurbaşkanı’nın kişisel emrine verilmişti. 4) Bütün üniversiteler, YÖK üzerinden Cumhurbaşkanı’na bağlanmıştı. 5) 23 yıllık İktidar döneminde, 35 yaş altı nüfus, “Şahsım Devleti”nden başka bir yapı görmemiş, “devlet korkusu ya da saygısı” doğrudan doğruya bu iktidar ile özdeşleştirilmişti. *** İmamoğlu’na yapılan haksızlık ve hukuksuzluk CHP’yi nihayet, çok geç de olsa, uyandırdı: Liderlik kadrosunu değiştirmiş olarak bir süre eski uykusunun mahmurluğunu sürdürdükten sonra, Cumhuriyet Rejimi’ni, Demokratik Laik ve Sosyal Hukuk Devleti’ni korumak için, Ekrem İmamoğlu’na yapılan haksızlık ve hukuksuzluk üzerinden, Özgür Özel’in liderliğinde harekete geçti. Ama bu gecikme şu önemli sonuçları doğurmuş görünüyor: 1) Cumhuriyet’i, Demokratik Laik ve Sosyal Hukuk Devleti’ni korumak isteyenler, CHP’yi aştı ve Demokratik tepkilerde onun önüne geçti. Böylece Parti, toplumu hareket geçirmek konusunda hiçbir sıkıntıyla karşılaşmadı ve kendisini çoktan aşmış olan toplumsal birikimi kanalize etmekte güçlük çekmedi. 2) İktidar, 23 yıllık yönetimiyle, Demokratik ve Anayasal barışçı direniş yollarını sınırlamış ve kısıtlamış olduğu için, CHP’nin bugünkü direnişi, iktidarın daha da sertleşen tepkilerine yol açtı, daha çok insan hapse atıldı. 3) Geç de olsa başlatılan bu direniş, otoriter gidişatı engellemek isteyenlerin gözünde, Ekrem İmamoğlu’nu ve Özgür Özel’i, işlevsel olarak yıldızlaştırdı. 4) CHP, 2023 seçimlerinde, Demokrasi’yi savunmak için çeşitli parti ve toplumsal kesimlerde bulduğu müttefikleri, seçimi kaybederek düş kırıklığına uğrattığı için, bugün, hem öteki partiler hem de toplumun geniş kesimlerinden destek görmekle birlikte, kuşku ile izlenen, yaptığı liderlik, eleştirel biçimde gözlenen bir duruma düştü. 5) CHP, Ekrem İmamoğlu için yaptığı önseçimde aldığı sonuçla ve ayrıca Saraçhane Direnişi sırasında milletvekillerini ve parti örgütlerini iyi kullandığı için bu direnişte başarılı göründü. 6) Ama sonuçta: a) İki siyasal parti genel başkanı hâlâ hapiste. b) Gezi direnişi mağdurları hâlâ hapiste. c) CHP’li ve DEM Partili bazı belediye başkanları hapiste. d) CHP’nin Cumhurbaşkanı adayı Ekrem İmamoğlu hapiste. e) Birçok belediye çalışanı, iş insanı, şirket mensubu, gazeteci hapiste. f) Çoğu öğrenci olan direnişe katılanların bir bölümü hapiste. g) Birçok belediyeye kayyım atandı. h) Televizyonlara cezalar verildi, yayınlarına sınırlama ve kısıtlamalar getirildi. ı) Haksız ve hukuksuz uygulamaların gerekçeli haberleri tetikçi iktidar medyasında çarşaf çarşaf yayımlandı ve karakter suikastları gerçekleştirildi. i) İktidarın daha sert tedbirler alacağı belirtildi ve bu konuda beklentiler yaratıldı. j) Muhalefet’in 2028 seçimlerini erkene almak için yeterli TBMM sandalyesi yok. 7) Ve bugün: Bir kişinin en çok iki kez Cumhurbaşkanı olabileceğini belirten Anayasa hükmüne karşın, Erdoğan, üçüncü kez cumhurbaşkanı olarak... Dördüncü kez aday olmaya da hazırlanarak... Ve tarafsızlık yemini etmiş olmasına rağmen AKP Genel Başkanı kimliği ve işleviyle... Hâlâ başımızda. AMA “ŞAHSIM DEVLETİ REJİMİ” ÜLKEYİ YÖNETEMİYOR! BAKALIM SİYASET, BU ÇELİŞKİYİ NASIL ÇÖZECEK?",https://www.cumhuriyet.com.tr/yazarlar/emre-kongar/chp-gec-uyaninca-2313321
Emre Kongar,‘Anayasa’ya darbe’ süreci,01 Nisan 2025 Salı,"İktidarın “Anayasa’ya Darbe” eylemleri 2007’de başladı, çeşitli kritik ihlallerle sürdü ve 10 yıl sonra, 16 Nisan 2017’de zirveye ulaştı, zirveden 8 yıl sonra da 18- 19 Mart 2025’te de “İmamoğlu’na Darbe” olarak devam etti. Aşağıda, bu “Darbe Süreci”nin kritik bir eylemi olan “Can Atalay’a Darbe” konusunda 14 ay önce burada yazdığım bir yazıyı alıntıladım. *** ANAYASA MAHKEMESİ’NİN CAN ATALAY KONUSUNDA İKİ KEZ ÜST ÜSTE VERDİĞİ HAK İHLALİ KARARINA 13. AĞIR CEZA MAHKEMESİ VE YARGITAY 3. CEZA DAİRESİ UYMADI. Ayrıca, Yargıtay 3. Ceza Dairesi, Anayasa Mahkemesi’nin bu kararını imzalayan üyeleri hakkında suç duyurusunda bulundu. Anayasa’ya uyma yemini etmiş olan Cumhurbaşkanı bu konuda “Hakem görevi” üstlendiğini söyledi ve Yargıtay’dan yana tavır belirtti. TBMM Başkan Vekili AKP’li eski Adalet Bakanı Bekir Bozdağ, Yargıtay kararını Meclis’te okutarak Atalay’ın millet vekilliğini düşürdü. Bu süreç süresince, ben ve aralarında hukuk profesörlerinin de olduğu pek çok kişi, bu tutum ve davranışın Anayasa’yı ihlal ettiğini, “Anayasa’ya Sivil Darbe” anlamını taşıdığını ve buna karşı Anayasa’yı korumak için direnme hakkımızın doğduğunu yazdık. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** ANAYASA’YI İHLAL UYARISI Anayasa Mahkemesi Başkanı Zühtü Aslan, Yargıtay Başkanı’nın katılmadığı, Cumhurbaşkanı’nın katıldığı, AYM’deki bir törende, yukarıdaki süreç hakkında şunları söyledi: “Temyizden geçerek kesinleşmiş yargı kararlarından sonra Anayasa Mahkemesi’nin verdiği karar ve yorumdan sonra görüş farklılıklarının, yorum farklılıklarının bulunduğu gerekçesiyle Anayasa Mahkemesi kararlarına uyulmamasının hiçbir anayasal ve yasal zemini ve temeli yoktur... ...Ancak bir hukuk devletinde katılmasak da bu kararlara uyulması anayasal bir zorunluluktur.” *** ANAYASA’NIN İHLAL EDİLEN MADDELERİ Anayasa Madde 153: “Anayasa Mahkemesi kararları Resmi Gazete’de hemen yayımlanır ve yasama, yürütme ve yargı organlarını, idare makamlarını, gerçek ve tüzel kişileri bağlar.” Anayasa Madde 104: “Cumhurbaşkanı... Anayasanın uygulanmasını, Devlet organlarının düzenli ve uyumlu çalışmasını temin eder.” Cumhurbaşkanlığı yemini: “...Anayasaya...bağlı kalacağıma... ...Büyük Türk Milleti ve tarih huzurunda, namusum ve şerefim üzerine ant içerim.” Milletvekilliği yemini: “...hukukun üstünlüğüne... ...Anayasaya sadakatten ayrılmayacağıma; büyük Türk milleti önünde namusum ve şerefim üzerine ant içerim.” *** ANAYASA KİME EMANET; ONU KİM KORUYACAK Anayasa’nın “Başlangıç” bölümünde “Demokrasiye aşık Türk evlatlarına” verilen görev: “Türk Vatanı ve Milletinin ebedi varlığını ve Yüce Türk Devletinin bölünmez bütünlüğünü belirleyen bu Anayasa... ...Sözüne ve ruhuna... saygı ve mutlak sadakatle yorumlanıp uygulanmak üzere. TÜRK MİLLETİ TARAFINDAN, demokrasiye âşık Türk evlatlarının vatan ve millet sevgisine emanet ve tevdi olunur.” Anayasa Madde 148’e göre Anayasa Mahkemesi’ne verilen görev: “Anayasa Mahkemesi Cumhurbaşkanını, Türkiye Büyük Millet Meclisi Başkanını, Cumhurbaşkanı yardımcılarını, bakanları, Anayasa Mahkemesi, Yargıtay, Danıştay Başkan ve üyelerini, Başsavcılarını, Cumhuriyet Başsavcıvekilini, Hakimler ve Savcılar Kurulu ve Sayıştay Başkan ve üyelerini görevleriyle ilgili suçlardan dolayı Yüce Divan sıfatıyla yargılar.” *** ANAYASA’YI KORUMAK İÇİN DİRENMEK Bu görev, başta iktidar olmak kaydıyla varlıklarını ve meşruiyetlerini bu anayasadan alan bütün siyasal partilerin görevidir. İktidar, bırakın Anayasa’yı korumayı, tam tersine, onu ihlal ediyorsa Anayasa’yı korumak için direnmek önce Anayasa Mahkemesi’nin ve öteki yargı organlarının, sonra siyasal partilerin, sonra bütün devlet kurumlarının, onlardan sonra da bütün vatandaşların görevidir: Herkes, her zaman, her yerde, Anayasa’yı korumak için direnmeli, Anayasa Mahkemesi ve yetkili mahkemeler de Anayasa’yı ihlal suçu işleyenleri yargılamalıdır! *** SUSAN HUKUK FAKÜLTELERİ VE HUKUK PROFESÖRLERİ UTANSIN!",https://www.cumhuriyet.com.tr/yazarlar/emre-kongar/anayasaya-darbe-sureci-2314713
Emre Kongar,"Haklılığın, umudun ve örgütün şahlanışı",30 Mart 2025 Pazar,"CHP’nin dünkü Maltepe mitingi, Özgür Özel’in kendisini aştığını ve Türkiye’nin siyaset tarihinde farklı bir Demokratik Direniş Eylemi’nin başladığını gösterdi. Çünkü İktidarın 18-19 Mart 2025 Sivil Darbesi’ne karşı CHP’nin örgütlediği bu eylemde, Demokratik, Barışçı, Devrimci bir Halk Direnişi’nin üç koşulu birden vardı: HAKLILIK/MEŞRUİYET, UMUT ve ÖRGÜT! *** 1) 23 yıllık İktidar, Demokratik, Laik ve Sosyal Hukuk Devleti’ne dayalı olan Cumhuriyet Rejimi’ni, hem bu rejimin mantığına ve tutarlılığına aykırı olan Anayasa değişiklikleri hem de kendi yaptığı Anayasa’ya bile uymayan uygulamalarıyla tahrip etmişti. Özgür Özel liderliğindeki CHP, işte bu tahribata karşı harekete geçmiş bulunuyor! Aslında, İktidar’ın 2007’den beri yaptığı, Demokratik Laik ve Sosyal Hukuk Devleti olan Cumhuriyet Rejim’ini tahrip eden çeşitli Sivil Darbelere karşı, CHP’nin yetersiz ve pasif tutumu dolayısıyla geç kalmış bir Direniştir bu! İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ama Özgür Özel, kendi geçmiş siyasal kariyerindeki eksik ve yanlışları da telafi edecek biçimde, olağanüstü bir liderlik göstererek bu Direniş için tarihsel bir başlangıcın işaretini vermiştir! “Şahsım Devleti”nin, Demokratik Laik ve Sosyal Hukuk Devleti olan Cumhuriyet Rejimi’ni tahrip etmesini engellemek için yapıldığından dolayı bu “Demokratik Direniş Eylemi”, hem haklılık hem de meşruiyet kazanmıştır. *** 2) Biliyorsunuz, Demokratik Rejimlerin en önemli belirleyicisi, UMUT’tur. Çünkü seçmen, sandığa gittiğinde UMUT için oy verir. İşte 2023 Genel Seçimleri ve 2024 Yerel Seçimleri, ülkenin, başta Adil Yargılanma Hakkı, Özgürlük Hakkı, İfade Özgürlüğü, Mülkiyet Hakkı, olmak kaydıyla, Temel Hak ve Özgürlüklerini zedeleyen 23 yıllık Erdoğan/AKP iktidarından kurtuluş umudunu yeşertti! Dünkü Maltepe Mitingi, bu umudun beslediği bir “Demokratik Direniş”in başlangıcını simgeliyordu. İktidar bu umudu yok etmek için, hem haksızlık ve hukuksuzluklara hem de şiddete başvuruyor ama başaramayacak! Çünkü Özgürlük, Adalet, Eşitlik, umudu yok edilemez! *** 3) 2007’deki “Cumhuriyet Mitingleri” ile başlayan, 2013’teki “Gezi Direnişi” ile devam eden, 2017’de “Hukuk Dünyası’nda Sonuç Doğurmayan” Anayasa değişikliği sırasındaki yasalara aykırı kararlara karşı CHP tarafından kullanılamayan, yine 2017’deki “Adalet Yürüyüşü” ile doruk noktasına ulaşan ama hemen sonrasında beceriksizlik nedeniyle, sönümlendirilen, “Demokratik ve Barışçı Halk Direnişleri” nihayet CHP’nin uyanması ile kararlı bir “Örgüt Liderliği”ne kavuştu. Bugüne kadar halkın tepkilerinin gerisinde kalan, hatta bu tür demokratik tepkileri sönümlendiren CHP, yok olma tehlikesiyle karşı karşıya kalınca, İmamoğlu-Özel ikilisinin liderliğinde uyandı, silkindi ve harekete geçti! *** İktidarın bugüne kadar başarıyla engellediği bir “Halk Direnişi”ndeki, haklılık/meşruiyet, umut ve örgütsel liderlik üçlüsü bir araya geldi. Siyaset Bilimi ve Tarih, bu üç öğenin birleştiği “Demokratik Hak Direnişlerinin” önlemeyeceğini gösteriyor!",https://www.cumhuriyet.com.tr/yazarlar/emre-kongar/hakliligin-umudun-ve-orgutun-sahlanisi-2314219
Emre Kongar,Faşizmle savaş (1),06 Nisan 2025 Pazar,"Faşizm, bir mikrop olarak hem bakteri hem de virüs özellikleri taşır: Hem bağımsız olarak yaşayabilir hem de bir organizmanın içine girdiğinde onun hücrelerini kullanarak çoğalır. İçine girdiği organizmayı sömürür, kemirir ve yok eder. Toplumsal hastalık yaratan siyasal bir mikrop olduğu için onunla hem siyasal hem toplumsal hem de bireysel olarak savaşmak gerekir. *** 1) Faşizm mikrobu, toplumu bir siyasal rejim olarak ele geçirdiği için onunla savaşmanın siyasal ilacı Demokrasidir. Faşizmle mücadele siyasal olarak şu üç ilke bağlamında yapılmalıdır: a) Adil, şeffaf, periyodik seçimler. b) İktidarın bütün eylem ve söylemlerinin başta ifade, muhalefet ve medya özgürlükleri olmak üzere, Temel İnsan Hak ve Özgürlüklerine uygun olması; bunlara aykırı programı olan partilere ve aykırı davranan iktidarlara izin verilmemesi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol c) Bu iki koşulun uygulanmasını sağlayacak olan bağımsız bir yargı ve bağımsız bir Anayasa Mahkemesi. *** 2) Faşizm mikrobu toplum içinde ürediği için onunla mücadelede toplumsal değişmemin, eğitim ve örgütlenme olarak iki evrensel aracı kullanılmalıdır: a) Eğitim: Dünyadaki en ileri teknolojik ve bilimsel temellerin aktarılacağı çağdaş bir eğitim. Temel İnsan Hak ve Özgürlüklerinin, başta Emperyalizm, Faşizm ve Demokrasi olmak kaydıyla siyasal rejimlerin, ideolojilerin, ekonomik uygulamaların, ideolojilerin, savaşların tarihleri ve insanlığın ödediği bedeller. Anayasa’da belirtilen “Demokratik, Laik ve Sosyal Hukuk Devleti” tanımı ve bu tanımın anlamı, İstiklal Savaşı, Mustafa Kemal Atatürk, Cumhuriyet Devrimi. Bu konuda dünyada neler olup bittiğini izlemek. (Bu konuda bizim Köy Enstitüleri, evrensel bir örnek olarak Birleşmiş Milletler tarafından da önerilen bir modeldir.) b) Örgütlenmek: Emperyalizme karşı, sömürüye karşı, eşitsizliğe karşı; laikliği, demokratik hak ve özgürlükleri korumak için adaleti savunmak için yukarıda belirttiğim eğitimi sağlamak ve dayanışmayı gerçekleştirmek, siyasete ağırlık koymak için Demokratik Toplum Örgütleri halinde örgütlenmek. Faşizme ve Emperyalizme karşı olan siyasal partilerle, işçi sendikalarıyla, barolarla meslek örgütleriyle ve benzer Demokratik Toplum Örgütleriyle dünyadaki benzer örgütlerle dayanışmak, işbirliği ve ortak eylem yapmak. *** 3) Faşizm, bireylerin ruhlarını ele geçirerek çoğalan bir mikrop olduğundan bireysel olarak da onunla mücadele edilmelidir: a) Ahlak: Sadece kendimiz için değil, başkaları için de Temel Hak ve Özgürlüklere saygılı olmalı, çocuklarımızı da böyle yetiştirmeliyiz. Meslek ahlakını savunan örgütleri desteklemeliyiz. b) Adalet: Her yerde, her zaman, herkes için adaleti savunmalı, çocuklarımızı da böyle yetiştirmeliyiz. Adaletsizliklere karşı çıkmalı ve mücadele etmeliyiz. c) Cesaret: Ahlaklı ve Adil kişiler olarak Cesur da olmalı, Faşizme karşı direnmek konusunda söylem ve eylem konularında korkak davranmamalı, çocuklarımızı da öyle yetiştirmeliyiz. d) Çalışkanlık: Eğitim ve örgütlenme olarak üzerimize düşen görevleri yerine getirmeli, her an, her yerde, Faşizmle mücadele etmeli, çocuklarımızı da öyle yetiştirmeliyiz. e) Destek ve Boykot: Günlük yaşamımızdaki harcamalar, ilişkiler, gazete ve televizyon izlemeleri açısından, Faşizmden yana olanları boykot etmeli, Demokrasiden yana olanları desteklemeli, çocuklarımızı da böyle yetiştirmeliyiz. *** Bu konuda daha ayrıntılı olarak bilgilenmek, ülkemizde olup bitenleri öğrenmek ve Faşizme karşı mücadele etmek istiyorsak okumalı ve çalışmalıyız: Benim “DİREN: Demokratik Bir Manifesto” ve “İçimizdeki Zalim” adlı kitaplarımla başlanabilir ve “Faşizmin Kitle Ruhu” ile devam edilebilir. UNUTMAYIN: AŞK GİBİ BAŞARI GİBİ ÖZGÜRLÜK DE ÖZEN VE ÇABA GEREKTİRİR!",https://www.cumhuriyet.com.tr/yazarlar/emre-kongar/fasizmle-savas-1-2316150
Emre Kongar,Gençlik ve insanlık mutlaka kazanacaktır!,15 Nisan 2025 Salı,"*** Gençlerin bazılarını, bazen yok edebilir, hatta öldürebilirsiniz... Gençlik, sürekli olarak asla, ne yok edebilir, ne de öldürebilir! *** Gençlerin bazılarını, bazen hapsedebilirsiniz... Gençliği, sürekli olarak asla! *** Gençlerin bazılarını, bazen susturabilirsiniz... Gençliği, sürekli olarak asla! *** Gençlerin bazılarını, bazen aldatabilirsiniz... Gençliği, sürekli olarak asla! *** Gençlerin bazılarının beyinlerini, bazen yıkayabilirsiniz... Gençliğin beynini, sürekli olarak asla! *** Gençlerin bazılarını, bazen durdurabilirsiniz... Gençliği, sürekli olarak asla! *** İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Gençlerin bazılarını, bazen satın alabilirsiniz... Gençliği, sürekli olarak asla! *** Gençlerin bazıları, bazen dönek olabilir... Gençlik, sürekli olarak asla! *** Gençlerin bazıları, bazen korkabilir... Gençlik, sürekli olarak asla! *** Gençlerin bazılarını, bazen köleleştirebilirsiniz... Gençliği, sürekli olarak asla! *** *** İnsanların bazılarını, bazen yok edebilir, hatta öldürebilirsiniz... İnsanlık, sürekli olarak asla; ne yok edebilir, ne de öldürülebilir. *** İnsanların bazılarını, bazen hapsedebilirsiniz... İnsanlığı, sürekli olarak asla! *** İnsanların bazılarını, bazen susturabilirsiniz... İnsanlığı, sürekli olarak asla! *** İnsanların bazılarını, bazen aldatabilirsiniz... İnsanlığı, sürekli olarak asla! *** İnsanların bazılarının beyinlerini, bazen yıkayabilirsiniz... İnsanlığın beynini, sürekli olarak asla! *** İnsanların bazılarını, bazen durdurabilirsiniz... İnsanlığı, sürekli olarak asla! *** İnsanların bazılarını, bazen satın alabilirsiniz... İnsanlığı, sürekli olarak asla! *** İnsanların bazıları, bazen dönek olabilir... İnsanlık, sürekli olarak asla! *** İnsanların bazıları, bazen korkabilir... İnsanlık, sürekli olarak asla! *** İnsanların bazılarını, köleleştirebilirsiniz... İnsanlığı, sürekli olarak asla! *** Çünkü gençlik ve insanlık, daima daha özgür, daha eşit, daha bağımsız, daha adil bir toplum arayacak, gençler ve insanlar gerekirse bu idealler için ölümü bile göze alacaklardır! KAHROLSUN FAŞİZM! KAHROLSUN EMPERYALİZM! NOT: Bu yazı, özellikle: Politikacılar... Polisler... Savcılar, Yargıçlar... “Her yaştaki gençler”... Ve “İnsan olanlar”... İçin yazılmıştır!",https://www.cumhuriyet.com.tr/yazarlar/emre-kongar/genclik-ve-insanlik-mutlaka-kazanacaktir-2318818
Emre Kongar,CHP uyanırken!,10 Nisan 2025 Perşembe,"CHP’nin “Demokratik Laik ve Sosyal Hukuk Devleti”ne sahip çıkan son Olağanüstü Kurultay’ı çok geç kalmış bir uyanış. Ama hiç kuşkusuz önemli bir uyanış! CHP bu Kurultay’da, Cumhuriyet Rejimi’nin kurtuluşu için yeniden toplumsal umudu temsil eden bir parti kimliğine geri dönmüş görünüyor. Dilerim, artık sadece rejimi değil, bizzat kendisinin varlığını da tehdit eden bu iktidara karşı, Türkiye’nin 300 yıllık Bağımsızlıkçı, Eşitlikçi, Özgürlükçü, Çağdaş, mücadelesinin bayrağını hakkıyla taşıyabilir. *** Bu sütunda CHP’yi eleştiren çok yazı yazıldı. Ama bütün hatalarına ve eksiklerine rağmen, Cumhuriyet Rejimi’ni kurtarabileceği umudu ile bütün seçimlerde CHP’ye tam destek verildi. Fakat CHP’nin o kadar çok yanlış ve eksiği vardı ki toplumun Rejim’i kurtarma talebini yerine getiremedi ve son 2023 Genel Seçimleri’nde, az farkla görünse de seçimi kaybettiği ilan edildi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Üstelik de aralarında Ergenekon, Balyoz, Casusluk gibi Kumpas Davaları sırasında Adalet Bakanı da olan 38 politikacıyı, CHP milletvekili olarak TBMM’ye soktu ve Rejim üzerindeki tehlikeyi geleceğe doğru da uzattı. Bereket versin Parti, 2023 seçimlerinden sonra, hem başarısız liderliğini değiştirdi hem de 2024 Yerel Seçimleri’nde birinci parti oldu. Tam bu sırada, 2023 ve 2024 seçimlerinde iktidarı kaybettiğini gören Erdoğan/AKP-Bahçeli/ MHP-HÜDA PAR yönetimi, medya, toplum ve siyaset üzerindeki baskıları, yeni bir Rejim Darbesi düzeyine taşıdı. Bu Darbe, bundan önce yaptığı ve yargıyı etki altına aldığı Rejim Darbeleri’nden farklı olarak, etkisindeki yargı aracılığıyla doğrudan siyasal yaşama ve siyasal yaşamın vazgeçilmez kurumları olan siyasal partilere yönelmişti. Görevden alınan ve bir bölümü hapsedilen belediye başkanlarına, DEM’in eski Eş Genel Başkanı ve CB adayı olan Selahattin Demirtaş’a, TİP’ten milletvekili seçilen Can Atalay’a, GEZİ mahkûmlarına ve haksızlık, hukuksuzluk simgesi haline gelmiş olan Osman Kavala’ya ilave olarak Zafer Partisi’nin Genel Başkanı Prof. Dr. Ümit Özdağ’ı ve CHP’nin Cumhurbaşkanı Adayı Ekrem İmamoğlu’nu da hapse attı. İşte bu “yakın ve gerçek” tehdit karşısında CHP nihayet uyandı, silkindi ve kendine geldi: Cumhurbaşkanı adayı olan İstanbul’un başarılı Belediye Başkanı Ekrem İmamoğlu ve yeni Genel Başkan Özgür Özel liderliğinde bir “var olmak ya da yok olmak” mücadelesine girişti. İşte son Kurultay, bu uyanışın Parti ve toplum içinde kurumlaşan yapısını vurguluyor. *** CHP’nin beş temel hatası vardı: 1) Sağla ittifakı yeterli görmeyerek partiyi sağa kaydırmak, Atatürkçü, Cumhuriyetçi temellerinden saptırmak. 2) İktidar dilini ve mantığını benimsemek ve onun sağcı, baskıcı uygulamalarını olağanlaştırmak. 3) Erdoğan/AKP hükümetini Devlet sanmak ve onun yaptığı, burada saymakla bitmeyecek kadar çok olan Anayasa ihlallerine boyun eğmek. 4) Halkın büyüyen Demokratik tepkilerine liderlik etmek yerine bu tepkileri sönümlendirmek. 5) Tek istisna olan Kılıçdaroğlu’nun Adalet yürüyüşü hariç, halkla doğrudan temas kurmamak ve örgüt ataleti. Olağanüstü Kurultay, Özgür Özel ve Ekrem İmamoğlu liderliğinde, Parti’nin bu beş hatasından kurtulma çabasını, yeni siyaset dilini ve Rejim’i kurtarmak kararlılığını simgeliyor. Dilerim bu çizgisini sürdürür. Yoksa hem kendisi hem de zaten altı oyulmuş bulunan “Demokratik Laik ve Sosyal Hukuk Devleti” niteliğindeki “Cumhuriyet Rejimi” yok olacaktır!",https://www.cumhuriyet.com.tr/yazarlar/emre-kongar/chp-uyanirken-2317342
Emre Kongar,CHP yeniden umut olurken,28 Mart 2025 Cuma,"Cumhuriyeti kuran... Ülkeyi Çok Partili Demokrasi’ye geçiren... Menderes’in Demokratik Rejimi tahrip etmesine ve “Tahkikat Encümeni” yasasıyla Çok Partili Rejim’in ilk darbesini gerçekleştirmesine karşı direnen... CHP: Bugün, Demokratik Laik ve Sosyal Hukuk Devleti’ne dayalı Cumhuriyet Rejimi’ni kurtarmak ve işletmek göreviyle yeniden karşı karşıya! *** Dünkü yazımda CHP’nin, Cumhuriyet Rejimi’ni korumak için harekete geçmekte geç kaldığını belirtmiş ve yazımı şu anda karşı karşıya olduğumuz temel çelişkiyi vurgulayarak şöyle bitirmiştim: “Bir kişinin en çok iki kez Cumhurbaşkanı olabileceğini belirten Anayasa hükmüne karşın, Erdoğan, üçüncü kez cumhurbaşkanı olarak... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Dördüncü kez aday olmaya da hazırlanarak... Ve tarafsızlık yemini etmiş olmasına rağmen AKP Genel Başkanı kimliği ve işleviyle... Hâlâ başımızda. AMA “ŞAHSIM DEVLETİ REJİMİ” ÜLKEYİ YÖNETEMİYOR! BAKALIM SİYASET, BU ÇELİŞKİYİ NASIL ÇÖZECEK?” *** Bugün, çok kısaca “siyaseten neler yapılabileceğine” bakmak istiyorum: 1) Siyaset, halka en üst düzeyden hizmet etmek sanatıdır, bir iktidarı başarıya götüren eylem ve söylem, baskı, ceza, dayak, hapis, değil, hizmettir! Zaten bu İktidar, topluma hizmet yerine ceza vermeye başladığı için gidecek! CHP ise belediyelerde çok büyük bir hizmet başarısı gerçekleştirdi. Dolayısıyla yapılacak ilk iş, belediyelerdeki hizmetleri artırmak, bunları yaygınlaştırmak ve görünürlüklerini artırarak iktidarla olan hizmet farkını vurgulamaktır. 2) Ülkenin en önemli iki konusu, adalet ve geçim sorunlarıdır. Bu sorunları ve çözüm önerilerini gündeme getirmek, enflasyon ile hapistekileri unutmamak gerekir. 3) Öteki siyasal partilerle Demokratik Toplum Örgütleriyle sendikalarla ittifaklar kurulmalı, barışçı direnişler, boykotlar için halkla eylem birliği yapılmalıdır. 4) Tek kişiye bağlı olan, “Şahsım Devleti Rejimi”nin çelişkileri, bugüne kadar yaptığı hatalar açık ve net biçimde sürekli olarak gündeme getirilmeli, halk hem Rejim hem de yakın geçmiş hakkında aydınlatılmalı ve bilinçlendirilmelidir. 5) İktidar olduktan sonra Cumhuriyet Rejimi’nin yeniden kurulması için yapılacaklar çok genel hatlarıyla da olsa anlatılmalıdır. 6) Önümüzde uzun bir zaman olduğu bilinciyle bu günlerde doruk noktasına ulaşmış görünen siyasal ve toplumsal tepkinin canlı tutulması için başta Saraçhane olmak üzere belli yerlerde, bir eylem ve söylem takvimi yapılmalıdır. *** CHP, Cumhuriyeti kuran ve geliştiren yüz yıllık bir parti, Türkiye ile özdeşleşmiş birikime sahip büyük ve köklü bir örgüttür. Özgür Özel ve Ekrem İmamoğlu bu krizde büyük bir başarı göstermiş ve yıldızlaşmışlardır. Parti örgütü de nihayet harekete geçmiştir. Biraz zor ve geç oldu ama sonunda DEV UYANDI! KURTULUŞ YOK TEK BAŞINA: YA HEP BERABER YA HİÇBİRİMİZ!",https://www.cumhuriyet.com.tr/yazarlar/emre-kongar/chp-yeniden-umut-olurken-2313654
Emre Kongar,Tarihte yargı cinayetleri ve kumpasları,23 Mart 2025 Pazar,"CELLAT YARGIÇ MOHAMMED SADEQ GİVİ KHALKHALİ Humeyni yönetiminde, aynı anda hem savcı hem yargıç hem de jüri olarak görev aldığı İran Devrim Mahkemeleri’nde aralarında yüzlerce diplomat, akademisyen ve siyasetçinin de olduğu binlerce kişiyi (1999’da yazdığı anılarında da itiraf ettiği gibi, sadece 1979 yılında 2000 kişi) karşıdevrimcilik suçlamasıyla idam etti. Bu yüzden kendisine “Cellat Yargıç” ve “Devrimin Kasabı” lakapları takıldı. İran’ın “Kasap” lakaplı şeriat yargıcı Khalkhali, muhalifleri için “Hepsini öldürün masumlarsa zaten Allah affeder, Cennete giderler” demişti. Kaçtığı Fransa’da öldü. *** NASYONAL SOSYALİZM (NAZİZM) ADOLF HİTLER Joseph Goebbels, Heinrich Himmler, Joachim von Ribbentrop, Hermann Göring... VE HİTLER’İN ÜÇ ADALET BAKANI Franz Gürtner 1933-1941 Franz Schlegelberger 1941-1942 Otto Georg Thierack 1942-1945 6 milyonu doğrudan katledilen Yahudi olmak üzere, 75- 80 milyon kişinin ölümünden sorumlu olan: HİTLER, SEVGİLİSİYLE BİRLİKTE İNTİHAR ETTİ. KALANLAR NÜRNBERG’DE YARGILANDI. *** McCARTHYİZM, McCARTHY McCarthy, Jack Anderson adlı bir gazetecinin desteğiyle komünist olduğunu iddia ettiği kişiler hakkında bilgi topladı. 9 Şubat 1950 tarihinde, elinde Dışişleri Bakanlığı’nda çalışan komünistlere ilişkin 205 kişilik bir liste olduğunu ve bunların Sovyetler Birliği’ne gizli bilgi aktardığını iddia etti. (Sonradan, elinde kameralara karşı salladığı listenin kuru temizleyici listesi olduğu ortaya çıktı.) Böylece Amerikan tarihine kara bir leke olarak geçecek olan McCarthyizm adlı cadı avı, FBI, medya ve politikacı dayanışmasıyla başlamış oldu: Kişiliği bozuk kirli bir politikacı, Joseph McCarthy; FBI’ın antikomünistliğiyle ünlü başkanı, J. Edgar Hoover ve sağcıların yalancı muhbiri bir gazeteci, Jack Anderson başlatmışlardı bu cehennemi. 1954’te gazeteci Edward R. Morrow, See It Now adlı haber programında McCarthy’yi ifşa eden bir yazı hazırladı. Halk McCarthy’ye karşı döndü ve Senato onu kınadı. *** BİRİNCİ SİLİVRİ TRAJEDİSİ DÖNEMİ, KUMPAS DAVALARI VE ZEKERİYA ÖZ Ergenekon, Balyoz, Casusluk, OdaTV gibi “Kumpas Davaları” yaşanırken bunlara karşı düzinelerce yazı yazdım. O arada, Kuddusi Okkır, Enver Arpalı, Kaşif Kozinoğlu, Ali Tatar, Murat Özenalp, İlhan Selçuk, Türkan Saylan gibi pek çok insan hayatını kaybetti. Sonra, o savcıların altına zırhlı araba verenler, o davaların savcılıklarını yaptıkları söyleyen yöneticiler, aldatıldıklarını öne sürerek “Allah bizi affetsin” dediler ve ellerini yıkadılar... Ve şimdi o kumpasların yargıçları ile savcılarının bazıları, Zekeriya Öz gibi yurtdışına kaçtı, kaçamayanlar ise hapse atıldı. AYNI YÖNETİCİLER İSE HÂLÂ BAŞIMIZDA! *** BERLİN’DE YARGIÇLAR VAR! Alman Kralı II. Frederick 1750 yılında Postdam’dan geçerken bir yeri çok beğenir ve orada kendisine bir saray yapılmasını ister. Fakat istediği yerde bir değirmen vardır ve sahibi onu satmak istemez. Kral bunun üzerine, değirmeni zorla alabileceğini belirtince de köylü o ünlü yanıtı verir: “ALAMAZSIN ÇÜNKÜ BERLİN’DE YARGIÇLAR VAR!” Bunun üzerine, Kral Frederick, “Adalete ve yargıçlara inandığı” için, değirmencinin arsasını kendisine bağışlar ve sarayını onun yanına yaptırarak komşusu olur. Değirmencinin bu yanıtı da tarihe geçer! *** Sorun, Ekrem İmamoğlu sorunu değildir: Sorun, tarihin hangi tarafında yer alacağımız sorunudur. FREDERICK Mİ OLACAKSINIZ, HİTLER Mİ? McCARTHY VEYA JACK ANDERSON MU OLACAKSINIZ, EDWARD R. MORROW MU?",https://www.cumhuriyet.com.tr/yazarlar/emre-kongar/tarihte-yargi-cinayetleri-ve-kumpaslari-2312095
Emre Kongar,‘Şahsım Devleti’nin çöküşü,25 Mart 2025 Salı,"“Şahsım Devleti”nin çöküşü önlenemez: Çünkü hem temel çürük hem de yapı çarpık! 1) Her şeyden önce, “Cumhurbaşkanlığı Hükümet Sistemi” denen “Şahsım Devleti”, 21. yüzyıldaki çağdaş bir topluma hizmet etmesi gereken devlet yapısını, tek bir kişinin, denge ve denetim olmadan, mutlak yönetimine bağlamıştır ki böyle bir yönetim olanaksızdır çünkü hiçbir kişi tek başına böyle bir yeteneğe sahip değildir. Başka hiçbir yanlışı ve eksiği olmasa bile bu yapı, sadece bu nedenle çökmeye mahkûmdur! 2) Devlet yapısı, olumsuz insani duygulardan, kıskançlıktan, öfkeden, iltimastan uzak, bütün yurttaşlarına eşitlikçi, adil ve koruyucu olmak zorundadır. “Şahsım Devleti” ise Türkiye Cumhuriyeti Devleti’ni yöneten tek bir kişinin duygu ve düşüncelerinden bağımsız olmadığı, tam tersine o kişinin bütün bireysel özelliklerinden etkilendiği için devletin tarafsızlık, tutarlılık, eşitlik ve adalet ilkeleri zedelenmiştir. 3) Anayasa’ya göre Cumhurbaşkanı, hem tarafsızlık yemini etmiştir hem de partilidir yani taraflıdır. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Cumhurbaşkanı hem “tarafsızmış gibi özel olarak korunmakta” ama hem de “partisi ve kendisi lehine olan her türlü eylem ve söylemi yapmaktadır”. Böylece “Şahsım Devleti”, “Parti Devleti” de olmaktadır. 4) Bağımsız olması gereken yargı Cumhurbaşkanı’na bağımlı kılınmıştır. Anayasa’ya göre yargı bağımsızdır. Ama iktidarın “Demokratik Laik ve Sosyal Hukuk Devleti” yapısına uygun davranmasını denetleyecek ve gerektiği hallerde Cumhurbaşkanı’nı da yargılayacak olan 15 üyeli Anayasa Mahkemesi’nin 12 üyesini Cumhurbaşkanı bizzat kendisi seçer. Üstelik de “Şahsım Devleti” istediği zaman Anayasa Mahkemesi kararlarını uygulamamaktadır. Bütün yargı mekanizmasını düzenleyen, 7 üyesini TBMM’nin atadığı,13 üyeli Hâkimler Savcılar Kurulu da esas olarak 6 üyesini doğrudan atayan Cumhurbaşkanı’nın denetimindedir. Çünkü TBMM’de de Cumhurbaşkanı’nın ittifakı çoğunluktadır. 5) Adalet mekanizması, aynı olaylarda, kişilerin veya kurumların aidiyetlerine göre çifte standart uygulamaktadır. Örneğin, aynı olaylarda muhalif belediyelere suçlu muamelesi yapılırken iktidar belediyelerine ilişkin hiçbir soruşturma gündeme gelmemektedir. Aynı çifte standart, medya mensupları arasında da görülmekte, yandaşlar her türlü haksızlık ve hukuksuzluk yaparken bunlar göz ardı edilmekte, yasalara uygun davranan muhalifler ise cezalandırılmaktadır. 6) Hem kaynakların yağmalanmasından hem de kötü ekonomi ve maliye yönetiminden dolayı, geniş halk kitleleri büyük bir geçim sıkıntısına mahkûm edilmiştir. 7) İnsanların ve şirketlerin, özgürlükleri ve mülkiyetleri, tehdit altında görünmektedir. 8) İnsanların, özellikle de gençlerin gelecek için umutları yok edilmiştir. *** Bu 8 madde daha da çoğaltılabilir: Ben sadece “Şahsım Devleti”nin kendisini yıkmakta olan bazı temel yapı hatalarına ve sonuçlarına işaret ettim. Bu rejim, kendi içinde, kendisini yok eden çelişik özelliklere sahip olduğu için yıkılmaya mahkûmdur!",https://www.cumhuriyet.com.tr/yazarlar/emre-kongar/sahsim-devletinin-cokusu-2312710
Emre Kongar,Hizmetkârlarımızı boykot!,03 Nisan 2025 Perşembe,"Esnaf değil, hizmetkârlarımız boykot ediliyor! *** Önce Çağdaş Demokratik rejimlerin ve bu rejimlerdeki yöneticilerin niteliklerini belirleyelim: 1) Periyodik, şeffaf, adil ve eşit koşullarda yapılan, toplumdaki gerçek ve farklı tercihleri temsil eden partiler arasındaki genel seçimler. 2) Seçimlerin yapılmalarını, Temel Hak ve Özgürlükleri, Sosyal Hukuk Devleti bağlamında güvenceye kavuşturan, Laik bir Anayasa. 3) Seçilen yöneticilerin kurdukları iktidarların bütün eylem ve söylemlerinin Laik Anayasa’ya, Temel Hak ve Özgürlüklere uygun olması. 4) Bu üç koşulun varlığını ve devamını sağlamak için başta Anayasa Mahkemesi olmak üzere, bağımsız bir yargı mekanizması. *** İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Demokratik rejimlerde siyaset, halka, ülkeye, en yüksek düzeyden hizmet etme sanatıdır! Demokratik rejimlerdeki yöneticiler, halka, ülkeye en yüksek düzeyde hizmet etmeleri için seçilen hizmetkârlardır. Demokratik rejimlerdeki bu yöneticiler, hizmetkâr adayları olarak, her seçim öncesinde, seçmene en iyi hizmeti kendilerinin yapacağını anlatmaya ve oy almaya çalışırlar. Seçmenler de hangi politikacıların kendilerine daha iyi hizmet edeceğine inanırlarsa onları hizmetkâr olarak seçerler ve seçilenler de iktidarı oluştururlar. *** Şimdi soruları sıralayalım: 1) Bize hizmet için seçtiğimiz hizmetkârlar, seçildikten sonra, hizmet koşullarını değiştirebilirler, uymaya yemin ettikleri Anayasa’ya aykırı işler yapabilirler, örneğin yargı bağımsızlığını ortadan kaldırabilirler mi? 2) Bize hizmet için seçtiğimiz hizmetkârlar, seçildikten sonra, bize yalan söyleyebilirler mi? 3) Bize hizmet için seçtiğimiz hizmetkârlar, seçildikten sonra, bizi dövebilirler mi? 4) Bize hizmet için seçtiğimiz hizmetkârlar, seçildikten sonra, bizi haksız ve hukuksuz olarak hapse atabilirler mi? 5) Bize hizmet için seçtiğimiz hizmetkârlar, seçildikten sonra, kamu mallarını yağmalayabilirler mi? 6) Bize hizmet için seçtiğimiz hizmetkârlar, seçildikten sonra, cebimizdeki parayı alabilir ve bizi yoksullaştırabilirler mi? 7) Bize hizmet için seçtiğimiz hizmetkârlar, seçildikten sonra, bizim hayat tarzımıza, ne yiyip içeceğimize ne satın alacağımıza, kaç çocuk yapacağımıza, hangi yöntemle doğum yapacağımıza, karışabilirler mi? 8) Bize hizmet için seçtiğimiz hizmetkârlar, seçildikten sonra, evimize, malımıza mülkümüze zorla el koyabilirler mi? 9) Bize hizmet için seçtiğimiz hizmetkârlar, seçildikten sonra, üniversite diplomamızı iptal edebilirler mi? 10) Bize hizmet için seçtiğimiz hizmetkârlar, seçildikten sonra, bizim hangi gazeteyi okuyacağımıza, hangi televizyon kanalını seyredeceğimize, karışabilirler mi? 11) Bize hizmet için seçtiğimiz hizmetkârlar, seçildikten sonra, başta ifade özgürlüğü olmak üzere, Temel Hak ve Özgürlükleri zedeleyebilir, yargı bağımsızlığını yok edebilirler mi? 12) Bize hizmet için seçtiğimiz hizmetkârlar, seçildikten sonra, ortaöğretimi ve üniversitelerimizi yozlaştırabilir, çocuklarımızın eğitimini çağ gerisine taşıyabilirler, sağlık hizmetlerine erişimizi zorlaştırabilirler mi? *** Peki şimdi en önemli son soru: Bize hizmet için seçtiğimiz hizmetkârlar, seçildikten sonra, yukarıda saydıklarımın hepsini yaparlarsa biz de onları boykot edip hizmetkârlık görevlerine son vermez miyiz?",https://www.cumhuriyet.com.tr/yazarlar/emre-kongar/hizmetkarlarimizi-boykot-2315331
Emre Kongar,Sivil darbe süreci,21 Mart 2025 Cuma,"CHP nihayet aklını başına toplayıp bir “Sivil Darbe” ile karşı karşıya olduğumuzu teşhis etti: Bu olgu, bir olay değil, bir süreçtir! Cumhuriyet’e başladığımdan beri yazdığım uyarı yazılarının sadece bazılarını tarihlerini ve adreslerini de belirterek aşağıda alıntıladım! *** AYDINLANMA, TRAJİ-KOMİK BİR TAHTERAVALLİ ÖYKÜSÜ 25.08.1997 AYDINLANMA, SİVİL DARBE 21.01.2008 AYDINLANMA, NEOFAŞİZMİN YENİ “ENSTRÜMANLARI” 06.08.2009 AYDINLANMA, SİVİL DARBE TARTIŞMALARI: ALİ SİRMEN 17.01.2010 AYDINLANMA, SİVİL DARBE NASIL GELİR? 04.01.2011 Askeri darbe aniden... Silahla gelir. Peki sivil darbe? Sivil darbe yavaş yavaş... Seçimlerle gelir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol AYDINLANMA, İLHAN SELÇUK’LA İLİGİLİ BİR ANI 21.06.2011 AYDINLANMA, SİVİL DARBE VE SİVİL SIKIYÖNETİM 21.02.2014 AYDINLANMA, “BAŞKANLIK” MI? “SİVİL DARBE” Mİ? 29.01.2016 GÜNCEL ARŞİVİ - 18 Temmuz 2016 GÜNCEL ARŞİVİ - 15 Mayıs 2017 AYDINLANMA, İKİ 12 EYLÜL. NEYİN SİMGESİ? 13.09.2018 “Sivil Darbe” terimi Ataol Behramoğlu’nundur. AYDINLANMA, MENDERES’İN SİVİL DARBESİ 28.05.2019 AYDINLANMA, İLK DARBE: 28 NİSAN 1960 TAHKİKAT ENCÜMENİ 28.05.2020 AYDINLANMA, TAHKİKAT ENCÜMENİ: İLK DARBE 08.01.2021 AYDINLANMA, ŞAİR SİVİL DARBEYİ YAZDIĞINDA 30.07.2021 AYDINLANMA, BİR KAÇ ÖNEMLİ KİTAP 05.11.2021 AYDINLANMA, 27 MAYIS 27.05.2022 1960 askeri darbesi, Çok Partili Düzen’in ikinci darbesidir: İlk darbe, Menderes/DP iktidarının “Tahkikat Encümeni” darbesidir... GÜNCEL ARŞİVİ - 27 Mayıs 2024 “Çok Partili Rejim”in ilk darbesinin bir sivil darbe olduğunu ve Demokrat Parti tarafından “Tahkikat Encümeni” yoluyla yapıldığını çok kişi bilmez. AYDINLANMA, MENDERES’İN 28 NİSAN 1960 TAHKİKAT ENCÜMENİ 28.05.2024 Yukarıdaki fotoğraf Adnan Menderes’in, 28 Nisan 1960’da yaptığı “Sivil Hükümet Darbesi” yasasının yer aldığı gazetedir. *** Sevgili okurlarım, Cumhuriyet’te “Aydınlanma” köşesine 1996 yılında başladım. O zamandan beri toplumu uyarmak için sayısız “Demokrasi” ve “Sivil Darbe” makalesi yazdım. Bugün bu sayısız Demokrasi makalelerimi bir yana bırakıp sadece Sivil Darbe yazılarımdan bazılarını, internet sitemdeki adreslerini ve Cumhuriyet’teki tarihlerini belirterek yayımladım ki bugünlerde yaşanan Sivil Darbe’nin nasıl uzun bir süreç olduğu anlaşılsın! Bunların bir kısmının tüm metinleri de Cumhuriyet Kitapları’ndan çıkan “Aymazlığın İbretlik Öyküsü” adlı kitabımda var. Son günlerdeki Sivil Darbe’nin, bir anlık bir olay değil, bir süreç olduğuna dikkat çekmeye çalışıyorum ki önümüzde uzun ve sancılı bir dönemin bulunduğu anlaşılsın.",https://www.cumhuriyet.com.tr/yazarlar/emre-kongar/sivil-darbe-sureci-2311460
Emre Kongar,"CHP’ye ayrı, HÜDA PAR’a ayrı hukuk mu?",07 Mart 2025 Cuma,"14 Mayıs 2023 seçimlerinde Genel Başkan Zekeriya Yapıcıoğlu da dahil dört HÜDA PAR üyesi, AKP’den seçilerek milletvekili oldu. Peki bu partinin bir terör örgütü olan Türkiye Hizbullah’ı ile olan ilişkisi nedir? CHP’ye “Kent Uzlaşısı” davası açan savcılar, bu partinin Cumhuriyete ve Anayasa’ya açıkça aykırı ve karşı olan eylem ve söylemleri karşısında niçin suskun kalmaktadır? *** Tarafsız bir bilgi kaynağı olan Wikipedia’nın tanımına göre, adı “Allah’ın Partisi” anlamına gelen HÜDA PAR, siyasal olarak İslam kimliğini ve İslam ümmetini temel alıyor. Üstelik Genel Başkan Yapıcıoğlu’nun “Şeyh Sait, hem arif hem mücahid hem kâmil bir mürşid hem şehid hem ilmiyle amil bir âlimdir” sözleriyle Cumhuriyet düşmanı bir tutum sergilediği de biliniyor. Faizsiz bir ekonomi modelini benimseyen HÜDA PAR, anadilde eğitimi de savunmakta ve LGBT haklarına da karşı çıkmaktadır. Hem ümmetçi olduğunu ve milliyetçiliğe karşı olduğunu belirten parti hem de Türk devletinin Kürtlerden özür dilemesi gerektiğini öne sürmektedir. Parti yöneticileri Türkiye Cumhuriyeti Anayasası’nın ilk dört maddesinin değiştirebileceğini iddia etmektedir. *** Hizbullah ile bağlantısı: Yine Wikipedia’ya göre, İslamcı Terör Örgütü olan Türkiye Hizbullah operasyonunda tutuklananlara ve ailelerine destek için kurulan MustazafDer, 2012 yılında Hizbullah’ın devamı olduğu gerekçesiyle kapatılınca 2013 yılında Hür Dava Partisi adıyla partileşti. Zekeriya Yapıcıoğlu’nun, “Hizbullah bana göre bir terör örgütü değil” dediği de biliniyor. Zaten HÜDA PAR Genel Başkan Yardımcısı Yılmaz, Mustazaf-Der’in genel başkanlığını yapmış. Üstelik HÜDA PAR Genel Başkan Vekili İshak Sağlam ile Diyarbakır il başkanı Faruk Dinç’in daha önce Hizbullah davasında hapis cezalarına çarptırıldığı da ortaya çıktı. HÜDA PAR’ın Hizbullah ile bağlantısı olduğunu yazan 47 haber sayfasına erişim engeli getirildiğini de anımsatalım. Zekeriya Yapıcıoğlu yaptığı açıklamada, “Biz Hizbullah’ın devamı falan değiliz, biz onun mirasçısı değiliz” dedi. Fakat, HÜDA PAR’ın, Hizbullah’a operasyonda öldürülen lideri Hüseyin Velioğlu’nun posterini “Şehit Rehber” yazısıyla genel kongresinin düzenlendiği salona asmış olduğu haberleri de medyada yer aldı. *** “Bu bir suç duyurusudur!” Zülâl Kalkandelen 19 Şubat tarihli yazısında özetle şunları yazdı: 15-16 Şubat 2025 tarihlerinde Diyarbakır’da HÜDA PAR tarafından yapılan “Kürt Meselesine İnsani Çözüm Çalıştayı”nda anayasal düzene karşı gelindi ve suç işlendi. Sonuç bildirgesinde, Cumhuriyet dönemi “yüz yıllık kayıp” olarak değerlendirildi. Kürt meselesinin çözümü için ulus devletin tasfiyesi istenerek İslamın referans alınması şartı getirildi. Anayasanın 66. maddesinde yer alan vatandaşlık tanımının değiştirilmesi, “eşit vatandaşlık” temelinde yeni bir anayasa yapılması ve Kürtçenin anadil olarak kabul edilmesi talep edildi. Şeyh Sait meselesi nedeniyle devlet adına özür dilenmesi istendi. Çalıştayda konuşan Mehmet Göktaş, “Bir Şeyh Sait’in bir kendi fotoğrafınızın bir de onu şehit edenlerin fotoğraflarını alıp bakın, kim İngilizlere benziyor? Özür dilemek yetmez, çıkıp ‘Biz hainlik yaptık’ deyin!” diyerek halkı kin ve düşmanlığa tahrik etti. Yayımlanan sonuç bildirisi, laik Türkiye Cumhuriyeti’ne temelden karşı olmakla kalmayıp, onun yıkılarak yerine Suriye’dekine benzer şekilde şeriata dayalı Kürt/Arap ve Türk federasyonu kurulmasını öneriyor. *** CHP’ye “Kent Uzlaşısı” davası açan savcılar, HÜDA PAR’ın Cumhuriyete ve Anayasa’ya açıkça aykırı olan eylem ve söylemleri karşısında suskunlar mıdır?",https://www.cumhuriyet.com.tr/yazarlar/emre-kongar/chpye-ayri-huda-para-ayri-hukuk-mu-2306865
Emre Kongar,Barışçı direniş ısrarı ve bir sitem,28 Şubat 2025 Cuma,"İstanbul’da dün sabaha karşı, bir CHP’li Belediye Başkanı daha gözaltına alındı. Akşama da İmralı’dan gelen ileti açıklanacaktı. Öğlene doğru Ekrem İmamoğlu, Cumhurbaşkanlığı (aday) adaylığına ilişkin açıklama yaptı. Cumhuriyet’in manşeti film sansürüydü. Aynı gün, Zafer Partisi, Ümit Özdağ’ın şöyle bir açıklamasını yayımladı: Birinci olarak, bilinçli bir biçimde bir “toplumsal patlamanın” kışkırtıldığını belirtiyordu. İkinci olarak, böyle bir “patlamanın”, “muhalefetin kalıcı olarak tasfiyesi için” kullanılacağı ihtimaline işaret ediyordu. Üçüncü olarak, “Barışçı direniş” ve “Hukuk içinde muhalefet” yöntemini ısrarla savunuyordu. Dördüncü olarak, kendisine ve muhalefete düşman hukuku uygulandığını ve 2. sınıf vatandaş muamelesi yapıldığını belirterek kendisi ile aynı milliyetçi ideolojiyi paylaşan ama iktidar partilerine oy veren seçmenlerin, bu haksızlık ve hukuksuzluklar karşısında niçin daha güçlü olarak tepki vermedikleri konusunda sitem ediyordu. Sürükleyici Bir Sürüş Deneyimi DS Automobiles Şimdi Keşfet Beşinci olarak, Boğaziçili öğrencilere, kendilerine haksızlık eden Rektörün tarih tarafından kaybedenler safına konulduğunu, onu, yüzlerindeki bir gülümseme ile protesto etmelerinin yeterli olduğunu söylüyordu. *** Zafer Partisi tarafından yayımlanan Prof. Dr. Ümit Özdağ’ın açıklamasının tam metni şöyle: Boğaziçi Rektörlüğü, öğrenci kulüplerinin yönetimlerini görevden almış, öğrenci eylemlerini yasaklamış. Ülkenin her yerinde nefes almayacak şekilde bir baskı gerçekleşiyor. Adeta düdüklü tencerenin düdük kısmı bile lehimlenerek kapatılıyor. Bu baskılar sanki bir toplumsal patlamanın birileri tarafından arzu edildiğini gösteriyor. Birileri köşe yazılarında “muhalefetin kalıcı olarak tasfiyesini” öneriyorlar. Birileri “Her gün birinizi, bir gün hepinizi alacağız” çığlıkları atıyor. Bu kışkırtmalara karşı muhalefet sağduyulu ve soğukkanlı davranmalı, sokağa çekerek kriminalize etme girişimlerine direnmeli. Çözüm, demokratik direniş, hukuk içinde muhalefettir. Bir baskı rejiminin en güçlü olduğu an baskıları artırdığı dönem değildir. Baskılar artıyor ise rejim zayıflıyordur. Bunu bir siyaset bilimi hocası olarak söylüyorum. Bunu tek başına Kayseri Emniyet Müdürlüğü’nün ürettiği bir belge/ sahte/yalan belge ile tutuklanan bir siyasi parti genel başkanı olarak söylüyorum. Cumhur İttifakı rejiminin bize, muhalefete 2. sınıf insan olarak düşman savaş hukuku uygulamasına direniyorum. Ancak AKP’ye oy veren, MHP’ye oy veren seçmen benim kardeşim olmaya devam ediyor. Onlara zaman zaman kırılıyorum. Onlara zaman zaman birlikte askerlik yaptıkları, sınırda birlikte nöbet tuttukları bize 2. sınıf insan muamelesi yapılması karşısında neden daha güçlü tepki vermedikleri için güceniyorum. Ama onlar benim kardeşim. Onların da bizim durumumuza sevinmediğini, “Böyle olmamalıydı” dediğini biliyorum. Özetle, muhalefet bütün baskılara hatta tahriklere rağmen kararlılıkla, barışçıl direnişini sürdürmektedir. Boğaziçi Üniversitesi’ne gelince: Sevgili Boğaziçi Üniversitesi Öğrencileri, Her gün üniversitenize girerken üniversitenizin rektöründen daha zeki olduğunuzu düşünerek girin. Rektörü sadece yüzünüzdeki gülümseme ile protesto edin. Bilin ki, o tarihin mağlup olanlarının tarafında. *** Milliyetçi ideoloji MHP, İYİP, ZP ve BBP olarak olarak dört partiye bölünmüş görünüyorsa da, o kesimden gelen politikacıların bazıları da AKP’de olduğu için, beş parçaya ayrılmış durumda. Y.T. Türkeş, Sinan Oğan ve M. Akşener örneklerinde görüldüğü gibi, aralarındaki geçişkenlik... İktidardaki grubun, muhalefettekilere karşı acımasız bir baskı uygulaması ve bir Genel Başkanı hapse atması... Siyaseten olağan görülse bile, ahlaken üzücü! Ümit Özdağ’ın açıklamasını da bu duygularla okudum ve sizlerle paylaştım.",https://www.cumhuriyet.com.tr/yazarlar/emre-kongar/barisci-direnis-israri-ve-bir-sitem-2304552
Emre Kongar,Almanya seçimleri: Heil Huntington!,25 Şubat 2025 Salı,"Batı Emperyalizmi, Sovyetler Birliği’ne karşı hem ekonomik ve teknolojik mücadelede hem de soğuk ve sıcak savaşta, dinsel ve mezhepsel aidiyetlerle, ırk ve milliyet kimliklerini, yani Demokratik Rejim’in de altını oyan “kimlik politikalarını” ön plana çıkardı. *** Batı Emperyalizmi önce, El Kaide gibi, Radikal İslamcı Terör Örgütlerini, finanse ederek, eğiterek yarattı, Sovyetler Birliği’ne karşı başarıyla kullandı. Sovyetler Birliği çöktükten sonra, ABD’ye ve İsrail’e karşı, Batı’ya ve Ortadoğu’ya yönelen Radikal İslamcı terör örgütleri eylemleriyle, Emperyalizme, Ortadoğu’ya ve Kuzey Afrika’ya saldırması için gerekçe verdi. Ortadoğu’daki ve Kuzey Afrika’daki devletlere karşı Emperyalizmin saldırısı, buralardaki devletleri yıkarak düzeni yok etti ve oraları tam bir kargaşaya, kanlı bir kaos ortamına itti. *** ABD’nin, bütün bu sürecin başlangıç noktası olan Afganistan’dan çekilmesi ve ülkeyi Taliban’a terk etmesi, Ortadoğu ve Kuzey Afrika’da yaşanan bu trajedilerin sonuçlarını pekiştirdi: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Sadece Ortadoğu, Kuzey Afrika ve bir ölçüde Orta Asya, istikrarsızlaştırılmakla kalmadı, milyonlarca Müslüman Arap, Afgan ve çeşitli sığınmacı Türkiye’ye geldi ve başta Avrupa olmak kaydıyla, Batı dünyasına göç etmek için büyük bir baskı oluşturdu! Elbette bu arada, Radikal Siyasal İslam’ın Türkiye’de yoğun olan ve Avrupa’da da kendini sık sık hatırlatan intihar saldırıları, bütün dünyanın dikkatini çekmiş ve halkları korkutmuştu! Türkiye’nin hem Batı Dünyası’nın bir parçası olmaya çalışması ve hem de milyonları barındıran bir “Sığınmacı Deposu” haline gelmiş olması, ABD ve Avrupa’da, Radikal Siyasal İslam’ın yarattığı “Müslüman Kimliğine” karşı olan Faşizan bir “milliyetçi kimlik politikasını” tetikledi. Avrupa ülkelerindeki Türk ve Müslüman seçmenlerin desteğini almak için, bazı partilerin Radikal Siyasal İslam’a göz kırpmaları, ABD’nin Suriye’deki iktidarın el değiştirmesinden sonra Terörist Gruplar’la ittifaka girişmesi, Batı Ülkelerindeki Radikal Siyasal İslam korkusunu arttırdı! *** Sonuç olarak Emperyalizm, kendi ürettiği, beslediği, güçlendirdiği, kullandığı ve şimdi müttefik ilan ettiği, Radikal Siyasal İslam Terör Örgütleri aracılığıyla: 1) Hem Afganistan’ı Taliban’a verdi. 2) Hem Ortadoğu ve Kuzey Afrika’yı kana buladı ve istikrarsızlaştırdı. 3) Hem de Avrupa’daki, “kimlik politikalarını” da tetikleyerek sadece ABD’de değil, Avrupa’da da Faşizmi yükseltti! *** Emperyalizmin ve Radikal Siyasal Terörist İslam’ın ittifakı sonucunda: İnsanların demokratlığı, bağımsızlığı, özgürlüğü ve eşitliği üzerine dayalı olan “Demokratik İdealleri” (ve ABD’deki Woke kültürünü) yok eden FAŞİZM yükseliyor! Almanya seçim sonuçları, bu sürecin bir yansımasıdır: HEIL HUNTINGTON!",https://www.cumhuriyet.com.tr/yazarlar/emre-kongar/almanya-secimleri-heil-huntington-2303395
Emre Kongar,Diktatörün düşüşü,16 Mart 2025 Pazar,"Cuma günü Brecht’e nazire olarak yazdığım metin, okurlarımdan beklemediğim bir ilgi ve destek gördü. Genel istek üzerine, “Arturo Ui’nin Önlenemez Düşüşü” üzerine yazdığım metnin kısa film senaryosuna dönüştürülmüş halini, İÇERİDEKİ ve DIŞARIDAKİ bütün okurlarımı eğlendirmesi ve yaşadığımız karabasandan biraz olsun uzaklaştırması umuduyla yayımlıyorum. *** SENARYO: “Arturo Ui’nin Önlenemez Düşüşü” Tür: Kara Komedi/Gerilim Süre: 15 dakika (Kısa Film) Yer: Distopik bir şehir, belirsiz bir zaman SAHNE 1: İLK ÇATLAK (İÇ MEKÂN- KARANLIK OFİS, GECE) ARTURO Uİ (50’li yaşlarda, yıpranmış ama hâlâ heybetli) masasında oturuyor. Önünde bir yığın evrak ve boş kahve fincanları. Sağ kolu GİOVANNA (soğukkanlı, hesapçı) rapor veriyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol GİOVANNA: “Arturo, depolar basıldı. Üç adamımız yakalandı. Polis, ihbarları değerlendiriyor.” ARTURO (gülerek, umursamaz): “Polis mi? Onlar benim gölgemden bile korkar. Yeni bir plan yaparız.” GİOVANNA (ciddi): “Bu sefer değil. İsimler veriyorlar. Seni satıyorlar. Rüşvet çarkımız çatladı!” Arturo’nun kahkahası kesilir. SAHNE 2: KAÇINILMAZ YIKIM (DIŞ MEKÂN-TERK EDİLMİŞ FABRİKA, ŞAFAK) Arturo, birkaç sadık adamıyla fabrikanın içinde saklanmaktadır. Dışarıda siren sesleri yankılanıyor. Telefonu çalar, arayan eski bir müttefik, LUCA. LUCA (telefonda, panikle): “Arturo, her şey bitti! Bankalar hesapları dondurdu, gazeteler manşet attı. Kaçsan bile kurtulman imkânsız!” ARTURO (bağırarak): “Ben Arturo Ui’yim! Bu şehir benim malım!” Telefon kapanır. Arturo’nun adamlarından biri, sessizce kapıya yönelir, kaçmak ister. Arturo bunu fark eder, silahını çeker ve adamı vurur. Kan zemine yayılır. Ama kalanlar da sessizce kaçmaya çalışmaktadırlar. SAHNE 3: YALNIZLIK VE KİBİR (İÇ MEKÂN-ESKİ BİR DAİRE, GECE) Arturo, harap bir dairede tek başına. Radyoda haberler: “Arturo Ui’nin suç imparatorluğu çöktü.” Duvarda eski bir ayna, Arturo’nun yorgun yüzünü yansıtıyor. ARTURO (aynadaki görüntüsüne): “Kimse beni durduramazdı... Ama kendimi ben durdurdum çünkü en güçlü benim değil mi?” Kapı çalınır. Arturo silahını hazırlar ama gelen Giovanna’dır. Elinde bir sarı zarf. GİOVANNA: “Son bir şans verdiler. Teslim olur, af dilersen cezan hafifletilecek.” Arturo bağırarak: “Ben kimseden af dilemem. En güçlü benim. Kimse beni affedemez. Ancak herkesi ben affederim!” Zarfı yırtar. Giovanna başını sallar ve çıkar. Arturo’nun gözlerinde artık umut değil, kaçınılmaz sonun kabulü vardır. SAHNE 4: DÜŞÜŞ (DIŞ MEKÂN- ŞEHİR TEPESİ, ŞAFAK) Arturo, şehrin tepesinde, ufka bakmaktadır. Polis helikopterleri yaklaşır, ışıklar üstüne vurmaya başlar. ARTURO (fısıldar): “Bu şehir beni yuttu. Ama ben de onu yuttum... Hiç olmazsa bir süreliğine.” Helikopterden bir megafon sesi: “Arturo Ui, teslim ol!” Arturo önce fısıldayarak sonra bağırarak iki kez “En büyük benim” der ve uçurumun kenarına doğru bir adım daha atar. Kamera onun yüzüne odaklanır: gözle- rinde korku değil sadece boşluk vardır. Sonra ekran kararır. Bir çığlık mı, yoksa rüzgâr mı duyulur; belirsizdir. SON Jenerikte, şehrin gürültüsü yavaşça azalır. Kararan ekranda önce tek bir cümle belirir: “Düşüşü önlenemezdi çünkü yükselişi zaten bir yanılsamaydı.” Sonra ekran birdenbire aydınlanır ve Carmina Burana’dan “O fortuna” nağmeleriyle ekranda bir oy sandığı ve o sandığı koruyan, gözleri bağlı ve çıplak olarak elinde bir kılıç taşıyan Adalet Tanrıçası Themis görülür. Oy sandığının kameraya bakan yüzünde şu sözler yanıp sönmektedir: İktidar yozlaşır ve yozlaştırır: Mutlak iktidar, mutlaka ve mutlak olarak yozlaşır ve yozlaştırır! *** Bu senaryoda, Arturo Ui’nin düşüşü önlenemez bir süreç olarak ele alınmıştır. Her otoriter adımda çöküş daha da kaçınılmaz hale gelir: Arturo’nun ne kurnazlığı ve öfkesi ne planları ne satın aldığı adamlar ne de yalaka medyası toplumdaki özgürlük umudunun yarattığı değişimi durdurabilir. Brecht’in “önlenebilir yükseliş” teması, burada Diktatörlüğün, Faşizmin “zorunlu ve önlenemez çöküşü” olarak vurgulanır.",https://www.cumhuriyet.com.tr/yazarlar/emre-kongar/diktatorun-dususu-2309744
Emre Kongar,İktidar ne zaman seçim yapar,23 Şubat 2025 Pazar,"Seçimle gelmiş olan iktidarlar da, bütün iktidarlar gibi, seçimle de olsa gitmek istemezler. Başarısızlıklarında, seçmen desteğini yitirdiklerinde, ancak mecbur olurlarsa, yasal zamanından önce erken seçim yaparlar. Türkiye’nin siyasal tarihinde bu genel kurala aykırı olarak davranan tek örnek Bülent Ecevit’tir: İki kez, hukuken veya siyaseten iktidardan ayrılması zorunlu olmadığı halde hükümeti bırakıp gitmiş ve ikisinin sonu da felaketle bitmiştir! Birincisinde, Erbakan ile kurduğu ortak hükümeti, Erbakan ile anlaşamadığı için, Kıbrıs Harekâtı’ndan sonra 1974’te bırakıp gitmişti. Bozulan hükümet yerine Sadi Irmak Başbakanlığında geçici bir hükümet oluşturulmuştu. Bu hükümet güven oyu alamayınca uzun pazarlıklarla, Demirel, Türkeş, Erbakan ve Turhan Feyzioğlu arasında 1975’te Birinci Milliyetçi Cephe Hükümeti kurulmuştur. Birinci Milliyetçi Cephe Hükümeti, Türkiye’yi bugünlere taşıyan “Karşı Devrimci Yapı”nın temellerini atmıştır! İkincisinde, Adalet Partisi’nden CHP’ye geçen 10 milletvekili ile kurduğu hükümeti, ara seçimde beş sandalyeyi birden kaybetmesi üzerine bırakmıştır. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bunun üzerine Demirel’in Başbakanlığında “Kerhen Milliyetçi Cephe” hükümeti denen azınlık iktidarı kurulmuştur: Bu hükümet adını, güven oylamasında Necmettin Erbakan’ın “Kabul” dedikten sonra “Ama tabii kerhen” demesinden almıştır. 24 Ocak kararları bu hükümet döneminde alınmış, Ecevit’in bu ikinci istifası da 12 Eylül 1980 Askeri Darbesi’nin yolunu açmıştır. *** Bugünlerde, Erdoğan/ AKP hükümeti, 2023 Genel Seçimlerini ancak ikinci turda, zar zor kazanıp 2024 yerel seçimlerinde de ikinci sıraya düşünce CHP, çok değerli birkaç ayı yitirdikten sonra, “Derhal Seçim” tezini işlemeye başlamıştır. Erdoğan/AKP iktidarının 23 yılda zorla kurduğu “tek kişilik” “Şahsım Devleti Rejimi” her alanda Türkiye’yi duvara toslatmış, sosyal, siyasal, hukuksal ve ekonomik açmazlarla karşı karşıya bırakmıştır. Ülkenin düze çıkması için bu rejimin düzelmesi, bu rejimin düzelmesi için de bu iktidarın değişmesi gerekmektedir. İktidar ise, çeşitli iç ve dış manevralarla, zaman kazanmaya, gücünü arttırmaya ve ömrünü uzatmaya çalışmaktadır. Ayrıca Cumhurbaşkanı, Anayasa’nın “Bir kişi ancak iki defa seçilebilir” hükmüne rağmen üçüncü kez seçilmiş olduğu için, zaten bu iktidar dönemi bile tartışma konusudur! Peki bütün bu bilgilere göre, iktidar, “Derhal Seçim”e gider mi? Ancak işler büyük bir hızla çok daha kötüye gidiyorsa seçimlerdeki son umudunu da kaybetmemek için, “Derhal Seçim”e veya beklendiğinden daha “Erken Seçim”e gidebilir! Peki işler, özellikle hukuk, ekonomi ve siyaset alanlarında, büyük bir hızla daha kötüye gidiyor, adalet sorunları, geçim derdi, belediyelerdeki ve partiler üzerindeki baskılar herkesi gerçekten bunaltıyor mu? Bilemiyorum: Çünkü gerçekler, semt pazarından veya parti odalarından ya da parmaklıklar arkasından bakınca farklı, Saray ve bürokrasi pencerelerinden bakınca farklı görünüyor olabilir! Zorunlu açıklama: 20 Şubat tarihli yazıma ilişkin olarak, Deniz Baykal hizbinden bir eski CHP milletvekili, güya “Polemiğe girmek istemeyerek” sosyal medyada bir açık mektup yayımladı. Mektubu bana da yollamış. 1) Baykal-Erdoğan görüşmesinin Kaçak Saray’da değil, Çankaya’da olduğunu belirtiyordu. 2) Baykal’la Cumhurbaşkanlığı-Başbakanlık görüşmesi yapıldığı konusundaki dedikoduyu da anımsatıyordu. 3) Baykal’ın kendisinin, AKP- CHP koalisyonu konusunu görüştüğünü açıkladığını da belirtiyordu. *** Bu vesile ile Deniz Baykal’ın, CHP’yi Meclis dışında bırakma başarısını (!) gösteren ve Erdoğan’a siyasete dönüş yolunu açan CHP Genel Başkanı olarak tarihe geçmiş olduğunu da anımsatayım!",https://www.cumhuriyet.com.tr/yazarlar/emre-kongar/iktidar-ne-zaman-secim-yapar-2302739
Emre Kongar,'Gizli hedef' 400 sandalye!,06 Mart 2025 Perşembe,"İktidarın bir Anayasa değişikliğini halkoylamasına sunması için 360, değişikliği TBMM’de yapabilmesi için 400 oya gereksinmesi var. AKP-MHP-HÜDA-PAR ve desteklerinin toplam oyu 272+47+4+1=324 ediyor. Yani bir Anayasa değişikliğini halkoylamasına sunacak sayının bile altında. Ama iktidar, bu “SÜREÇ” açılımı ile Kürt Siyasetini ikna edip DEM Parti ve DBP’nin 57+2=59 sandalyesini de alırsa 381 oya erişiyor. Böylece bir Anayasa değişikliğini halkoylamasına götürme hakkını elde ediyor. Ayrıca, doğrudan Anayasa değişikliği yapabileceği 400 sandalyeye erişmesi için de sadece 19 oya gereksinmesi kalıyor. CHP’nin TBMM’ye kendi listesinden soktuğu Gelecek ve DEVA Partili milletvekillerinin SP ile oluşturdukları YENİ YOL PARTİSİ’nin 24 milletvekili bu eksikliği rahatlıkla dolduruyor. Sanıyorum Erdoğan/AKP iktidarının, bitmiş görünen ömrünü uzatmak için bel bağladığı Anayasa değişikliği, böyle bir 400 sandalye hedefini gündeme getiriyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Aşağıda, TBMM’nin resmi sitesindeki sandalye dağılımını alıntıladım ki bu hesabı herkes görebilsin. Sevgili okurlarım, ben yazılarımı çok zor ve çok uzun zamanda yazıyorum. Bugünkü “Hedef 400 Sandalye” yazımı da geçen hafta sonunda planlamıştım ama önce, Emperyalizm ile İktidar arasındaki “Buluşma Noktası”nı yayımlamak istedim. Bu arada genç muhabir arkadaşım Sarp Sağkal’ın, 400 sandalye üzerine derlediği bir haberi, gazeteniz Cumhuriyet, Salı günü, doğru bir kararla, manşete taşıdı. Kendisiyle övünerek ve yazıişlerini de bu haberi manşete taşıdığı için tebrik ederek, Sarp Sağkal’ın Salı günkü haberini (kısaltarak) aşağıda alıntılıyorum. İktidarın referandumsuz anayasa değişikliği için ihtiyaç duyduğu 400 milletvekili sayısına ulaşmak için yaşanabilecek olası senaryolar tartışılmaya başladı. MHP Genel Başkanı Devlet Bahçeli’nin DEM Parti Eş Başkanı Tuncer Bakırhan, tutuklu eski HDP Genel Başkanı Selahattin Demirtaş ve İmralı heyetinde yer alan Ahmet Türk’ü araması da “DEM Parti ile Cumhur İttifakı arasında bir yakınlaşma olur mu” sorusunu gündeme getiriyor. İktidarın sandığa gerek kalmadan “Meclis’te 400 milletvekiline ulaşarak bir anayasa değişikliği aradığı” iddia ediliyor. Bu kapsamda iktidarın ya Gelecek Partisi, DEVA Partisi ve Saadet Partisi’nden oluşan Yeni Yol Grubu’ndan ya İYİ Parti’den ya da CHP’den destek bulması gerekiyor. Ancak tüm bu partilerin liderlerinden desteğin aksi yönünde açıklamalar geliyor. İktidarın 400 milletvekilini bulma ihtimalini zor gördüklerini söyleyen CHP kurmayları, İYİ Parti ve Yeni Yol Grubu’ndaki partilere yaptıkları ziyaretleri anımsatarak “Onlar da şu anki baskıcı rejime karşı muhalefetin birlikteliğine vurgu yapıyor. Bu nedenle böyle bir senaryonun içinde olmayacaklardır” diyor. “Şahsım Devleti Rejimi”ni sürekli kılacak bir Anayasa değişikliği, bırakın topluma “Barış getirmeyi”, ülkenin hiçbir sorununu çözemez; tam tersine mevcut bütün sorunları daha da yaygınlaştırır, derinleştirir ve müzminleştirir. Dolayısıyla, Anayasa değişikliği konusunda, Erdoğan/AKP iktidarına destek verenleri, Demokrasi Tarihi asla affetmeyecektir!",https://www.cumhuriyet.com.tr/yazarlar/emre-kongar/gizli-hedef-400-sandalye-2306497
Emre Kongar,Arturo Ui’nin Önlenemez Düşüşü!,14 Mart 2025 Cuma,"Sevgili okurlarım, ben bunaldığım ve çok yorulduğum zamanlar tarih ve edebiyat okurum. En sevdiğim metinlerden biri Bertolt Brecht’in “Arturo Ui’nin Önlenebilir Tırmanışı” oyunudur. Ben bu oyunu Türkiye’de Genco Erkal’dan izledim de. Bugünlerde o metni o kadar çok okudum ve bu konuda o kadar çok düşündüm ki sonunda Brecht’e bir nazire olarak “Arturo Ui’nin Önlenemez Düşüşü” diye bir oyun yazmaya karar verdim. Önce Brecht’in oyunun anlatayım. *** Arturo Ui, Hitler ile Al Capone karışımı bir karakterdir. Böylece bütün otoriter, Faşist liderlerin aslında birer haydut ve hırsız olduğunu belirtir Brecht. Oyun, büyük şirketler arasındaki savaşta suçlu durumuna düşen bir Belediye Başkanı’nın, aklanmak için çete lideri Arturo Ui ile işbirliği yapması bağlamında, otoriterliğin, Faşizmin yükselişini irdeler. Arturo Ui’nin hızla yükselişini, eleştirdikleri yerine onun bir sömürü çarkı oluşturmasını ve karanlık ilişkilerle bir ülkenin kaderini nasıl değiştirebildiğini anlatır. Arturo Ui, yükselirken her türlü ahlaki kuralı da çiğner ve toplumu çürütür elbette. Oyun, faşizmin ayak seslerini nasıl duyurduğunu ve toplumu nasıl etkisi altına aldığını anlatarak izleyicilere aslında bir tarih ve demokratik bilinç dersi verir ve uyarır. Ui’nin toplumu nasıl manipüle ettiğini, demagoji ile insanların desteğini nasıl kazandığı incelenir. Toplumun korkuları ve endişeleri, Ui’nin yükselişinde birer araç haline gelir. Brecht’in eseri geçmişteki hatalara ışık tutarak geleceğe de bir uyarı niteliği taşır. “Arturo Ui’nin Önlenebilir Tırmanışı”, otoriterliğin, Faşizmin engellemesinde halkın ifade ve eleştiri özgürlüğünün ve politik katılımın önemini ortaya koyan, evrensel bir ders niteliğindedir. *** Ben de aşağıdaki senaryo özeti ile Brecht’e, bir nazire yazmak istedim. Arturo Ui’nin Önlenemez Düşüşü “Arturo Ui’nin Önlenemez Düşüşü”, otoriter ve Faşist liderlerin, bu özelliklerinin yarattığı çelişkilerden dolayı düşüşlerinin kaçınılmaz olduğunu anlatır! Artura Ui’nin düşüşü de onun yükselme süreciyle tam bir koşutluk gösterir: Ne kadar güçlü olursa olsun, otoriterliğin ve Faşizmin kendi iç çelişkileri, onu eninde sonunda yok edecektir. Halkın içindeki korku ve suskunlukla beslendiği için, bu korku, değişim umuduyla kırılmaya başlayınca Ui’nin çöküşü de kaçınılmaz olur. Oyun, sadece bireysel bir çöküşün hikâyesi değildir; aynı zamanda bir toplumun ahlaki çöküşünü ve bundan kurtuluşunu da anlatır. “Arturo Ui’nin Önlenemez Düşüşü”, totaliter rejimlerin nasıl yükseldiğini ve onların içsel çelişkilerinin zorunlu olarak nasıl bir çürümeye yol açtığını ve aynı çelişkilerin, otoriter, Faşist rejimleri nasıl çökerttiğini anlatır. İzleyici, ne olursa olsun, bu çöküşün bir gün mutlaka gerçekleşeceğini çünkü her şeyin içsel bir dengesizlik ve çürümeyle beslenmekte olduğunu fark eder. Bu oyun, insanları, içinde bulundukları çürümüş yapıları sorgulamaya, güçle, iktidarla kurdukları ilişkileri yeniden değerlendirmeye, otoriterliğe ve Faşizme karşı mücadeleye davet eder. *** Oyundaki çöküş ve düşüş, Faşizmin, otoriterliğin, hem bireysel hem de toplumsal olarak kaçınılmaz sonunu simgeler: Son sahnede Arturo Ui’nin tahtındaki görüntüsü yavaş yavaş kararırken orkestranın coşkun nağmeleriyle, parlak ramp ışıkları, bir oy sandığını ve o sandığı koruyan, gözleri bağlı ve çıplak olarak elinde bir kılıç taşıyan Adalet Tanrıçası Themis’in heykelini aydınlatır. Oy sandığının seyirciye bakan yüzünde şu sözler yanıp sönmektedir: Güç ve iktidar yozlaşır ve yozlaştırır: Mutlak güç ve iktidar, mutlaka ve mutlak olarak yozlaşır ve yozlaştırır!",https://www.cumhuriyet.com.tr/yazarlar/emre-kongar/arturo-uinin-onlenemez-dususu-2309132
Emre Kongar,Sivil darbe ve akla ziyan 5 çelişki,20 Mart 2025 Perşembe,"CHP Genel Başkanı Özgür Özel, Ekrem İmamoğlu’nun, içlerinde belediye başkanları, politikacılar, bürokratlar ve bir de ünlü gazetecinin bulunduğu yüz kadar kişiyle birlikte gözaltına alınmasını “19 Mart Darbesi” olarak niteledi. Bu gözaltıdan önce, İmamoğlu’nun yaklaşık 35 yıl önce o zamanki usullere uygun bir yatay geçiyle aldığı üniversite diploması da iptal edilmişti! Peki, bu darbeyle ilgili olan çelişkiler nelerdir? *** 1) Birinci çelişki, Ekrem İmamoğlu’na karşı yapılan bütün bu engellemelerin, onun seçmen nezdindeki itibarını artırmakta, seçim şansını yükseltmekte oluşudur. Bu açıdan İktidar göz göre göre siyaseten kendi seçim şansını azaltan büyük bir yanlış yapmaktadır. 2) İkinci çelişki, İktidarın “Yeni Süreç” bağlamında doğrudan PKK lideri Öcalan ile görüşmeye başlamış olmasına rağmen, muhalefeti PKK ile ilişkili diye suçlaması ve belediye başkanlarını gözaltına almasıdır. İktidar, doğrudan PKK terör örgütü lideri ile temastayken CHP’yi, “Kent uzlaşısı” adı altında meşru bir örgüt olan DEM Parti ile işbirliği yaptığını öne sürerek PKK ile ilişkilendirip teröristlikle suçlayabilir mi? İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Buna kimse inanır mı? Kamuoyu ve yargı mekanizması, bunu suç olarak kabul eder mi? 3) Üçüncü çelişki, Cumhurbaşkanı’nın kendi diploması hakkında çok ciddi iddialar varken İmamoğlu’nun zamanın usullerine uygun diploması üzerinden haksız ve hukuksuz görünümlü bir saldırı yapılmasıdır. Bu haksız saldırı, dikkatleri Cumhurbaşkanı’nın tartışmalı diploması üzerine çekeceği için hem siyaseten hem de hukuken stratejik ve taktik bir yanlış değil midir? 4) Dördüncü çelişki, ülkede büyük bir kaynak yetersizliği, yüksek bir enflasyon ve geçim sıkıntısı yaşanırken, yurtiçinden ve dışından ekonomik ve mali destek aranırken, belediye başkanlarının görevden alınarak bu aranan desteğin ön koşulu olan Hukuk Devleti güvencelerinin zedelenmesidir. Hukuk Devleti ve bağımsız yargı güvencelerinin zedelenmeleri, iç ve dış kaynakların gelmesini engelleyeceği için ekonomik ve mali sorunları daha da derinleştirmez ve yoğunlaştırmaz mı? (Nitekim, döviz ve borsa göstergeleri hemen çıldırmış, denge zar zor sağlanabilmiştir.) 5) Beşinci çelişki, bölgede yaratılan istikrarsızlık ve bunun sonucu olarak dökülen kanlar, yerlerinden yurtlarından edilen sığınmacılar, artık Türkiye’yi de tehdit etmeye başlamışken ülkedeki istikrarı bozmaktır. Böyle bir ortamda meşru muhalefeti baskılamak, dışlamak ve düşmanlaştırmak, Türkiye Cumhuriyeti’nin “Demokratik, Laik ve Sosyal Hukuk Devleti” yapısını zedelemek, bir Milli Güvenlik sorunu yaratmaz mı? *** Bu çelişkileri ne kişisel bir mantık ne de bir devlet mantığı kaldırabilir: Görünen manzara odur ki “Şahsım Devleti Rejimi” bütün tutarlılığını, mantığını, hukukunu, meşruiyetini ve güvenilirliğini yitirmiştir!",https://www.cumhuriyet.com.tr/yazarlar/emre-kongar/sivil-darbe-ve-akla-ziyan-5-celiski-2311115
Emre Kongar,Emperyalizm ile iktidar nerede buluştu,04 Mart 2025 Salı,"PKK’yi Emperyalizm, Soğuk Savaş döneminde, bir Soğuk Savaş Örgütü olarak yarattı. Felsefesini, stratejisini, taktiğini Emperyalizm belirledi. *** Sovyetler çökertildikten, Soğuk Savaş bittikten sonra, yeni düşman olarak Huntington’un uygun gördüğü İslam, ve onun görünür tehdidi Radikal Siyasal İslamcı Terör, Emperyalizmin dişine göre büyük bir rakip değildi. Zaten İslam, Suudilerin liderliğinde, Emperyalizm ile ittifak halindeydi. Çökertilen Sovyetlerle savaş için kurulan El Kaide ve Taliban gibi Radikal İslamcı Terör Örgütleri ve onların türevleri, benzerleri olan onlarca örgüt, İsrail’in güvenliği için kurulacak bir Kürt Devleti’nin oluşumunu hazırlayacak biçimde, Ortadoğu’daki istikrarın bozulması ve sınırların yeniden düzenlenmesi için işlevsel olarak kullanıldı. İlk hedef, İsrail karşıtı olan Irak, Suriye, Libya gibi ülkelerdeki rejimlerin yıkılmasıydı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Siyasal Kürt oluşumları buralarda, Türkiye’nin de yardımıyla, mevcut Devletlere karşı kullanıldı. (Çekiç Güç, (Poised Hammer) harekâtı, Çadır Mahkemeleri, Peşmergelerin Irak’tan Suriye’ye nakli.) Irak’ta Saddam’a karşı elde edilen başarı, Emperyalizmin HTŞ ile anlaşması bağlamında, Türkiye’nin de desteğiyle, Rusya’nın Ukrayna Savaşı’nda ABD desteğinin karşılığı olarak Ortadoğu’dan çekilmesi sonunda, Suriye’de de gerçekleştirildi. Bu arada Hamas’ın kışkırtmasıyla başlatılan İsrail’in Hizbullah-LübnanSuriye saldırısı, Gazze’nin işgali ve İsrail’in sınırlarının genişletilmesi ile sonuçlandı. Emperyalizmin Ortadoğu’da Büyük Kürt Devleti kurma projesinin aksayan tek yönü, böyle bir Kürt Devleti’nin, PKK üzerinden Türkiye için oluşturduğu siyasal tehdit idi. Bunun için PKK’nin tasfiyesi gerekiyordu. “YENİ SÜREÇ”İN EMPERYALİZM AYAĞI BUDUR. *** İktidar, siyasal olarak sıkıştığı her seçimde, Kürt oylarına başvurdu ve İmralı Mahkûmu haline getirerek sürekli müzakerede bulunduğu Öcalan’ı kullandı. *** Dün kongar.org’da yazdığım GÜNCEL başlıklı makalemde, 1999’dan itibaren, Öcalan’ın mesajlarını ve bunlar hakkındaki yorumların bazılarını, zaman içindeki değişmeyi görebilelim diye, sırayla alıntıladım: Sovyetler çöktükten sonra, Ortadoğu’da, Türkiye’yi yukarıda anlattığım projede işlevsel bir müttefik olarak kullanmak isteyen ABD, Öcalan’ı Türkiye’ye teslim edince Öcalan, açık ve net olarak bir strateji değişikliğine gitmiş, önce Leslie Lipson sonra Murray Bookchin gibi yazarlardan etkilendiğini belirterek ayrılıkçı ve federatif rejim beklentilerini terk ettiğini belirtmişti. İşte İmralı, bu strateji değişikliğiyle birlikte, en kritik seçimlerde ve/veya halkoylamalarında İktidar’dan yana mesajlar yayımlamıştır. 2023 seçimlerini, Anayasa’ya aykırı adaylık ile ve zar zor kazanan Erdoğan/AKP iktidarı, 2024 yerel seçimlerinde ikinci partiliğe düşünce, iktidarını sürdürmek için Anayasa değişikliğine, Anayasa değişikliği için de Kürt oylarına muhtaç olmuştur. İşte tam bu noktada Emperyalizmin, Ortadoğu Kürt Devleti’nin Suriye ayağını kurmak için, Türkiye’nin muhalefetini ortadan kaldırmak amacıyla PKK’yi bitirmek ve onu Suriye’ye nakletmek stratejisi devreye giriyor ve İktidar Öcalan’la, Anayasa değişikliği için anlaşıyor! BÖYLECE “YENİ SÜREÇ”İN İKTİDAR AYAĞI DA ORTAYA ÇIKIYOR. *** Emperyalizmin Ortadoğu Kürt Devleti’nin Suriye parçasını da hayata geçirmek projesi ile İktidar’ın artık sona erdiği görülen ömrünü uzatmak için Anayasa değişikliği yapmak planı, ABD-Öcalan-Erdoğan arasındaki bir uzlaşma ile, şaşırtıcı bir biçimde, en şiddetli Kürt karşıtı olan Bahçeli’nin öncülüğünde devreye sokulmuş görünüyor. PKK’nin YPG, PYD’ye nasıl dönüştürüleceğini, M. A. Güller’in 1 Mart 2025 tarihli, İktidar’ın Anayasa değişikliği planının nasıl tehlikeler içerdiğini ise Z. Kalkandelen’in 28 Şubat 2025 tarihli yazılarında görebilirsiniz.",https://www.cumhuriyet.com.tr/yazarlar/emre-kongar/emperyalizm-ile-iktidar-nerede-bulustu-2305760
Emre Kongar,İmamoğlu’nun şansı,13 Mart 2025 Perşembe,"CHP’nin “aday adayı” olarak Cumhurbaşkanı adaylığını ilan eden Ekrem İmamoğlu’nun en büyük şansı, “Erdoğan/ AKP-MHP-HÜDA PAR İktidarı”dır. Çünkü 22 yıllık yönetimden sonra, bu İktidar’ın topluma verecek herhangi bir umudu kalmamıştır: Üstelik, son zamanlarda, ülkenin yoksulluk, yolsuzluk, yasaklar gibi klasik sorunlarını ve bunlara ilave olarak kendisinin yarattığı rejim, geçim ve adalet sorunlarını çözmek yerine, bunları daha da derinleştiren bir davranış içindedir. Dolayısıyla, toplumdaki yeni umut, “Bu İktidar’dan kurtulmak” biçiminde ortaya çıkmıştır: Seçmendeki “Bu İktidardan kurtulmak umudu”, İmamoğlu’nun en büyük şansıdır: Bu umut, İmamoğlu’nun kişiliğinden, eksiklerinden, hatalarından bağımsızdır... Onun, İktidar’ı değiştirebilecek en gerçekçi seçenek olmasından kaynaklanmaktadır! Unutmayalım, CHP’de, Kılıçdaroğlu’nun hem parti içindeki hem de genel strateji ve taktiklerindeki bütün eksik ve yanlışlarına rağmen 2023 seçimlerinde, farklı siyasetler ve geniş kitlelerce desteklenmesinin nedeni de aynı umuttu. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Nitekim, seçmenlerde oluşan bu umudu karşılayamadığı için liderlikten düşürülmüştür. *** İktidar, seçmene sunacağı yeni bir umudu kalmayınca, muhalefeti zayıflatmaya, bastırmaya ve rakibi görünen Ekrem İmamoğlu’nun önünü kesmeye çalışmaktadır. Bu amaçla, sadece pervasızca kullandığı siyasal propaganda yöntemlerini değil, zaten etkisi altına almış olduğu yargı mekanizmasını da devreye sokmuştur. DEM Partili ve CHP’li belediyeler, gözaltılar ve kayyım atamalarıyla bunaltılmış, bununla da yetinilmeyip CHP Kurultay’ı ve Genel Merkezi hakkında da iddialar oluşturulmuştur. Aynı sırada medya üzerinde zaten bunaltıcı olan mevcut baskılar da iyice yoğunlaştırılmıştır. *** Elbette bütün bu baskı yoğunlaşması bağlamında temel hedef Ekrem İmamoğlu’dur: Kamuoyunda, “Ahmak Davası”, “Diploma Davası” adlarıyla bilinen davalar gibi birtakım davalarla, önü kesilmeye çalışılmaktadır. İlginç olan son olay, bir “Gastronomi uzmanı”, değerli bir Toplumbilimci ve ünlü bir televizyon programcısı olan Vedat Milor’a, Kent Lokantaları’nda gerçekleştirdiği program dolayısıyla Ticaret Bakanlığı tarafından başlatılan soruşturmadır. Bu tür suçlamalar ve engellemeler, Ekrem İmamoğlu’nun siyasal imajını sürekli yükseltmekte, Cumhurbaşkanlığı seçimini kazanma şansını iyice artırmaktadır. Nitekim İzmir’de Cumhurbaşkanlığı adaylığı için çalışmalarını başlattığı 8 Mart konuşmasında şöyle diyordu: “Açıkça, mertçe söyleyin ya, ne istiyorsunuz? Ekrem İmamoğlu olmadan seçime girelim istiyorsunuz, öyle değil mi?” 9 Mart’ta Adana’da da şöyle diyordu: “Tarihin en önemli kavşaklarında her zaman CHP imzası vardır. Mustafa Kemal Atatürk’ten aldığı güçle yine muazzam bir görev üstleniyor. Ekonomi uçurumdan aşağı sürükleniyor. Hukuk, yargı sistemi paramparça. Bu gidişata hep birlikte dur demek zorundayız. Bu ülkeyi kurucu değerlere döndürme kararlılığının önünde kimse durabilir mi? Milletini zalimin zulmünden koruma kararlılığında olan CHP’nin önünde kimse durabilir mi? Milletin zalimliğe teslim olmadığını göstereceğiz. Bu bozuk düzeni yıkıp geçeceğiz.” *** Topluma zaten büyük bedeller ödetmiş olan bu iktidar, dilerim, giderken de bu yaptıklarını aşırı zalim sınırlara taşımaz!",https://www.cumhuriyet.com.tr/yazarlar/emre-kongar/imamoglunun-sansi-2308840
Emre Kongar,Çanakkale Zaferi kitap yasaklatır mı?,18 Mart 2025 Salı,"Bugün 18 Mart’ta kutlanan Çanakkale Zaferi’nin 110. Yıldönümü. Çanakkale zaferi, sadece Türkiye’nin değil, Dünyanın da tarihini değiştiren bir olaydır. *** 1) Türkiye’nin tarihini değiştirmiştir çünkü Mustafa Kemal’in Atatürk olma yolundaki ilk büyük askeri başarısıdır. Mustafa Kemal, kara savaşına başlayan düşmanı Conkbayırı’nda durdurmuştur. Bu zafer Mustafa Kemal’in 57. Alay’a “Ben size taarruzu emretmiyorum, ölmeyi emrediyorum. Biz ölünceye kadar geçecek zaman zarfında yerimize başka kuvvetler gelir, başka komutanlar hâkim olabilir” emriyle kazanılmıştır. Atatürk, savaşın bu kritik anını şöyle anlatıyor: “...Hayvanları bıraktık, yaya olarak Conkbayırı’na vardık. ...Vakanın en mühim anı bence budur: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol ...261 rakımlı tepeden sahilin tarassut ve teminine memuren (gözetleme ve korunması göreviyle) orada bulunan bir müfreze efradının Conkbayırı’na doğru koşmakta, kaçmakta olduğunu gördüm. Bizzat bu efradın önüne çıkarak: –Niçin kaçıyorsunuz? dedim. –Efendim düşman! dediler. –Nerede? –İşte! diye 261 rakımlı tepeyi gösterdiler. ...Ben kuvvetlerimi bırakmışım, efrat on dakika istirahat etsin diye... Düşman da bu tepeye gelmiş... Demek ki düşman bana benim askerlerimden daha yakın!... ...O zaman artık bunu bilmiyorum, bir muhakeme-i mantıkiye (mantıki durum tartışması) midir, yoksa şevki tabii (içgüdü) ile midir, bilmiyorum; kaçan efrada: –Düşmandan kaçılmaz, dedim. –Cephanemiz kalmadı, dediler. –Cephaneniz yoksa, süngünüz var, dedim. Ve bağırarak bunlara süngü taktırdım, yere yatırdım... ...Bu efrat süngü takıp yere yatınca düşman efradı da yere yattı. Kazandığımız an bu andır!” *** 2) Dünya tarihini değiştirmiştir çünkü Birinci Dünya Savaşı sırasında, İngiliz ve Fransızların, Boğazlardan geçip, müttefikleri Rusya’ya ulaşarak, Çar’a destek vermesini engellemiş, böylece Çarlığın yıkılmasını Menşevik ve Bolşevik ihtilallerinin gerçekleşmesini sağlamıştır. Sovyetler Birliği, sanki bu tarihsel rastlantı sonunda doğan borçlarını ödermişçesine İstiklal Savaşı’nı destekleyen tek büyük ülke oldu. *** Ve tarihten bir “darbeci yaprak”: 12 Eylül 1980 Askeri darbesi olmuş. Henüz yeni Anayasa yok ama YÖK kuruluyor. Doğramacı bana YÖK Başkanvekilliğini önermiş, reddetmişim; bunun üzerine, kurmuş olduğum, Sosyal Çalışma Bölümü kapatılmış, sakalımı kesme baskısı başlamış ve ben “Sakal benim eşimin egemenlik alanıdır, Devlet buna karışmaz” diyerek istifayı basmışım. Henüz Ankara’dayım. İşsizim. Birdenbire tek kanallı devlet televizyonunda bir haber: “Emre Kongar’ın ‘Türkiye’nin Toplumsal Yapısı’ adlı kitabı yasaklandı” Hemen araştırmaya başlıyorum ve ortaya çıkıyor ki kitap yasaklı değil, sadece, yukarıda açıkladığım düşüncelerim dolayısıyla, “Komünizm Propagandası yaptığı” gerekçesiyle, 1. Ordu’ya girişi yasaklanmış ve haber TRT’ye genel yasak biçiminde yansıtılmış. *** Bir haber de bugünlerden: Ben 12 Eylül 1980 Darbesi’ne ve YÖK baskısına direnir ve bunları protesto için, kurucularından olduğum Hacettepe’den istifa ederken sakalını kesip yönetimle uzlaşan ve sonradan İlhan Selçuk’u “darbeci” diye Silivri Kumpasçıları’na ihbar eden, bir dergide Cavit Orhan Tütengil, Emre Kongar ve İhsan Kongar hakkında karalayıcı dedikodu yazıları bile yazan Hilmi Yavuz’a PEN Türkiye tarafından 2025 yılı şiir ödülü verilmiş!",https://www.cumhuriyet.com.tr/yazarlar/emre-kongar/canakkale-zaferi-kitap-yasaklatir-mi-2310396
Emre Kongar,Süreçteki çelişkiler ve belirsizlikler,02 Mart 2025 Pazar,"Dün PKK, “Silah bırakma” ve “örgütün feshedilmesi” önerilerine ilişkin olarak koşullu “ateşkes” ilan etti. Bir gün önce de Özgür Özel, “Süreç” konusunda yeni bilgiler vermişti: “Bir yandan bir yılı aşkın süredir bir müzakereyi yürüteceksiniz. Yaptığınız, yapılan görüşmelere devlet adına birisi tam yetkili, dört kişilik bir heyet eşlik edecek. Bu konudan dakika dakika haberiniz olacak. Anayasa Mahkemesi’nin bir üyesi, Yargıtay’dan üyeler, yüksek hâkimlerin bulunduğu 20’nin üzerinde hukukçudan oluşan bir masa bir yerde çalışma yapıyor olacak sizin bilginizle. Sonra millete ‘Bir şeyler oluyor, kendiliğinden oluyor. Sayın Bahçeli de güzel konuştu, ben bir şey demiyorum. Benimle ilgisi yok. Olursa sahiplenirim. İyi sonuçlar olursa bana yarasın, kötü sonuçlar olursa uzak durayım...’ Bu millet böyle kandırılabilecek, zekâsı hafife alınabilecek bir millet değil.” İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Aynı gün Binali Yıldırım, kapı arkasındaki pazarlığın Erdoğan/AKP tarafını dile getirmişti: “1) Bu topraklarda Kürtler, Türkler, Süryaniler, Abazalar, Çerkezler var; vatandaşlık tanımı gözden geçirilebilir. 2) Yerel yönetimlere yetki devri yapılabilir. 3) Erdoğan’ın tekrar Cumhurbaşkanı adaylığının yolu açılmalıdır.” *** Sol Parti açıklamasının önemli bir bölümü şöyle: “... Bu konudaki gelişmelerin iktidar tarafından kendi baskıcı rejimini sürdürmek için bir fırsata çevirmeye çalışılacağı görülüyor. Muhalefet güçleri bu gerici rejimin bütün ülkenin geleceğine el koyma girişimlerine karşı durmalıdır. Toplumun her kesimini susturmaya, muhalefeti yargı operasyonları ve yasaklarla etkisizleştirmeye, yerel yönetimlere kayyımlarla ele geçirmeye çalıştığı baskılar ortadayken bu iktidardan demokrasi beklenmeyeceği açıktır. Haklarımızı ve geleceğimizi kazanmanın, Kürt, Türk, Alevi, Sünni bütün emekçi halklar olarak esas kurtuluşumuzun, özgürlüğümüzün yolu, tek adam rejimine karşı birlikte mücadele etmekten geçecektir...” *** TKP’nin açıklamasından önemli alıntılar: “1) Sınıfsal, ideolojik ve siyasal tercihlerle yürütülmekte olan bir süreç, bütün Türkleri ve Kürtleri içine alamaz. 2) Türkiye’de ‘demokrasi ve kardeşlik’i dinsel bir zeminde tesis etme arayışları da son derece tehlikelidir. Kamusal alanda hiçbir sorun dinsel referanslarla çözülemez. Tersine, bugün Türkiye’de sorunların bir bölümü laikliğin ayaklar altına alınmasından ve tarikatların tıpkı holdingler gibi memleketin kanını emmesinden kaynaklanmaktadır. 3) Bugün Türkiye’ye baktığımızda gördüğümüz, derin bir yoksulluk ve muazzam bir toplumsal eşitsizliğin hüküm sürdüğü, adalet duygusunun tamamen yok olduğu, zorbalığın ve kuralsızlığın kural haline geldiğidir. 4) Öcalan’ın açıklamasında ima edildiğinin ve yine iktidara yakın çevrelerin sık sık ileri sürdüğünün tersine, PKK Marksist bir örgüt değildir. Milliyetçi temellerde şekillenen bu örgütün kendini feshetmesinin gündemde olduğu bir sırada, iktidarın, geçmişin sorumluluğunu devrimcilere ve sosyalizme atma uyanıklığına kayıtsız kalmayacağız. Liberalizmle iç içe geçmiş bir milliyetçilikle, ABD ya da İsrail ile müttefiklikle Marksizm hiçbir biçimde bağdaşmaz.” *** Öcalan’ın açıklamasına, tarihsel olaylar ve siyasalfelsefi çözümlemeler açısından çok eleştiri var. Bunların üzerinde ayrıca duracağım. Şimdilik, bu “Sürecin” önündeki engeller şöyle özetlenebilir: 1) Sürecin arkasındaki Emperyalizmin, ülkemizde ve Ortadoğu’da yol açtığı sorunlar, istikrarsızlık ve siyasal yeni oluşumlar. 2) Ülkemizdeki hukuksuzluk, adaletsizlik, güvensizlik ortamı ve rejim sorunları. 3) Her iki tarafın da kendi özel çıkarlarına ilişkin değişik niyetleri. 4) Geçmişten gelen birikimler. 5) Tutarsızlıklardan kaynaklanan geleceğe ilişkin kaygılar. *** En önemli soru: Demokrasi’nin, Hukuk’un ve Adalet’in olmadığı bir rejimde, Özgürlük, Eşitlik ve Barış olur mu?",https://www.cumhuriyet.com.tr/yazarlar/emre-kongar/surecteki-celiskiler-ve-belirsizlikler-2305090
Emre Kongar,Siber dünyada da sansür baskısı!,09 Mart 2025 Pazar,"TÜSİAD Başkanı Orhan Turan ile Derneğin Yüksek İstişare Konseyi (YİK) Başkanı Ömer Aras hakkında iddianame hazırlanmış: “Adil yargılamayı etkilemeye teşebbüs” suçlamasıyla yürütülen dosyanın ayrılmasına karar verilmiş ve sosyal medyayı sansürlemek amacıyla çıkarılmış olan bir yasaya göre “Zincirleme şekilde yanıltıcı bilgiyi alenen yayma” suçlamasıyla 5 yıl 3 aya kadar hapis istenmiş. *** Bu suçlamalara konu olan sözler, TÜSİAD yöneticilerinin ülkenin genel ekonomik ve toplumsal durumu hakkındaki gözlemlerinden, eleştirilerinden ve önerilerinden oluşuyordu. Anayasasında “Demokratik Laik ve Sosyal Hukuk Devleti” yazan Cumhuriyet Rejimi’ne ilişkin, ekonomik ve toplumsal gözlemler, eleştiriler ve öneriler bakımından, geç bile kalmış bir çıkıştı. Kuruluşunda, Cumhuriyet Türkiyesi ile birlikte ve onun sayesinde gelişen Koç grubunun babası Vehbi Bey’in emekleri olan TÜSİAD’ın ülke sorunlarına eğilmesi, sadece bir yurtseverlik görevi değil, varlığı ve kaderi ülke ekonomisine bağlı olduğundan dolayı, aynı zamanda sermaye için bir ölüm kalım sorunudur da: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Çünkü İktidar’ın ekonomik ve mali konularda başarılı ya da başarısız olması, doğrudan doğruya sermaye sınıfının varlığını ve devamını (bekasını) etkileyen bir olaydır. Ülkedeki sermaye sınıfının küçük bir kesimine “en ziyade müsaadeye mazhar şirket” muamelesi yaparak kendi oligarşisini yaratan ve güçlendiren İktidar, işçi sendikalarına karşı yürüttüğü sınırlama ve kısıtlamaları, sermaye sınıfının kaymak tabakasına karşı da genişleterek “Demokratik Laik ve Sosyal Hukuk Devleti” ilkelerinden iyice uzaklaştırdığını bütün dünyaya ilan etmiştir. Üstelik de hem ulusal hem de uluslararası etkileri olan bu davranışı, ülkenin ciddi bir biçimde kaynak gereksinimi duyduğu, iç ve dış borç aradığı bir dönemde yapmıştır. Elbette İktidar’ın benim aklıma, büyük sermayenin de benim savunmama gereksinmeleri yoktur; ülkeyi zaten onlar yönetiyor. Ama benim derdim, “Demokratik Rejim”in olmazsa olmazları olan, “Hukuk Devleti”ni “ifade özgürlüğünü”, “muhalefet hakkını” ve bunların güvencesi olan “Yargı Bağımsızlığı”nı korumaktır. *** TÜSİAD iddianamesinin açıklandığı sırada, Çayırhan Termik Santralı, işçilerin direnişlerine rağmen, CHP Milletvekili Deniz Yavuzyılmaz’ın iddialarına göre, asıl değerinin sekizde birine, özel bir şirkete satıldı. Asıl vahim olay ise TBMM’de Siber Güvenlik Kanunu’nun görüşülmeye başlanmasıdır. Teklife göre kritik altyapılar ile ait oldukları kurumları ve konumları belirleyecek olan Siber Güvenlik Başkanlığı ve cumhurbaşkanının olmadığı zamanlarda atanmış bir bürokrat olan yardımcısının başkanlık edeceği bir Siber Güvenlik Kurulu kuruluyor ve ülkenin bütün Siber Dünyası denetime alınıyor! Yasada “kritik altyapılar” diye belirsiz ve muğlak olarak tanımlanan yapıların denetimi var. Başkanlık, her istediği yerden bilgi, belge, veri ve kayıtları alabilecek. Bilişim sistemlerindeki log kayıtlarını bünyesinde toplayabilecek, ilgili kuruluşlar ile paylaşabilecek. Kişisel veriler gerekli olan süre kadar muhafaza edilmek üzere işlenecek. Denetimle görevlendirilenler, elektronik ortamdaki verilerin, belgelerin, elektronik altyapının, cihaz, sistem, yazılım ve donanımların incelenmesi, kopya, dijital suret veya örnek alınması, tesislerin ve işletiminin incelenmesi konularında yetkili olacak. TBMM Genel Kurulu’nda kabul edilen önergeyle Başkana verilen arama, kopya çıkarma ve el koyma yetkisi tekliften çıkarıldı. Ama hâkim kararı veya cumhuriyet savcısının yazılı emri ile konutta, işyerinde arama yapılabilecek, kopya çıkarma ve el koyma işlemi gerçekleştirilebilecek. *** CHP ve Demokratik Rejimi korumak isteyen bütün partiler, Demokratik Toplum Örgütleri, sendikalar ve işveren örgütleri, bu yasanın içerdiği sansür yetkilerine karşı çıkmalıdırlar.",https://www.cumhuriyet.com.tr/yazarlar/emre-kongar/siber-dunyada-da-sansur-baskisi-2307470
Emre Kongar,Suriye’de korkutan Alevi katliamı,11 Mart 2025 Salı,"Herkesin kimliği mukaddestir. Herkes kendi kimliğini belirlemek hakkına sahiptir. Herkes, başkasının kimliğine, kendi kimliğine gösterilmesini istediği saygıyı göstermek zorundadır. Laik Devlet, herkesin kimliğini korur. Kimlik ayrı, vatandaşlık ayrıdır. Herkes elbette, kimliğini koruyarak vatandaşlığını değiştirebilir. *** Yukarıdaki bu ilkeleri aklımızda tutalım ve bireyin kimliğinin oluşması konusundaki gerçeklere bakalım: Kimlikler genellikle, bireylerden bağımsız olarak, doğdukları yere, anne-babalarına ve içine doğdukları topluma bağlı olarak doğuşta belirlenir. Kendi kimliğini sonradan reddetmek ya da değiştirmek genellikle inanç alanında görülse de ırk, milliyet ve cinsiyet alanlarında çok yaygın değildir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol İnanç alanında değiştirmek de genellikle bütün inançları reddetmek biçiminde görülür. Elbette, dünyadaki son siyasal değişme ve gelişmeler bağlamında artık, kimlik korunarak, vatandaşlık değiştirmek olağan hale gelmiştir. *** Bugünkü Demokratik ve Laik devletlerin vatandaşlarının kökenlerinde bile soyadlarında belirlenen aile kimlikleri yatar: Çünkü Aile ilk egemenlik ve kimlik alanıdır. Aile büyür, Aşiret, bir egemenlik alanı ve kimlik olur. Aşiret büyür, Beylik, Dükalık yeni bir kimlik olur. Beylik büyür, İmparatorluk, Padişahlık bir kimlik olur. İmparatorluk parçalanır, Laik Demokratik Ulusal ve/veya Laik Demokratik Federatif Devlet olur; yepyeni bir kimlik daha eskisine ilaveten, vatandaşlık olarak ortaya çıkar. Ama bütün bu süreç sırasında, din, mezhep hatta kimi zaman tarikat, egemen siyasal gücün elinde bir araç olarak kullanılır. Ekonomik, toplumsal ve siyasal gelişmelerini tamamlayarak bütün kimlikleri kucaklayan Laik ve Demokratik devletlerini kuran ve kendilerinin gerisinde kalan toplumları sömürerek gelişen Emperyalistler, bu sömürülerini sürdürmek için sömürdükleri geri ülkelerdeki KİMLİK KAVGALARINI kışkırtırlar. Bugün hem Kuzey Avrupa’da Ukrayna’da hem Kuzey Afrika ve Ortadoğu’da, Libya’da, Irak’da, Suriye’de olan budur! *** Türkiye’de, 1961 Anayasası’nın kabulünden sonra, bu Çağdaş, Laik ve Demokratik Sosyal Hukuk Devleti atılımını engellemek isteyen içerideki işbirlikçilerinin ve Emperyalizmin 1975’de kurdurdukları Birinci Milliyetçi Cephe Hükümeti ile başlayan 50 YILLIK SON KİMLİK BÖLÜCÜLÜĞÜNE DAYALI SİYASETİN arkasındaki olgu da budur. İstiklal Savaşı sırasındaki Hilafetçi ve tarikatçı isyanların, Şeyh Sait ayaklanmalarının, Kahramanmaraş, Çorum, Madımak katliamlarının, Sovyetler Birliği’nin 15, Yugoslavya’nın 7 ülkeye bölünmesinin arkasında da bu süreç yatmaktadır! Bu süreç, Türkiye’yi bugüne kadar bölememiştir ama Irak, Libya, Afganistan ve Suriye olaylarından sonra, “yakın tehdit” olarak artık bizim de ensemizdedir: İKTİDAR, SURİYE’DEKİ ALEVİ KATLİAMINI DURDURACAK BÜTÜN ÖNLEMLERİ DERHAL ALMALIDIR!",https://www.cumhuriyet.com.tr/yazarlar/emre-kongar/suriyede-korkutan-alevi-katliami-2308117
Emre Kongar,"20 başarı(!) nedeni, 3 sonuç, 1 soru!",27 Şubat 2025 Perşembe,"AKP, bu toplumun içinden çıkan bir parti... Sadece bu toplumun içinden çıkmadı, bazı seçimlerde, oy kullanan seçmenlerin yaklaşık yarısından, yani oy kullananların yüzde 50’sinden oy aldı! Bu sayısal ve siyasal başarının gerçekleştirilmesinin arkasındaki nedenler şöyle sıralanabilir: 1) Demokratik Rejim Kültürü’nün eksikliği ve azgelişmişliğin yarattığı her türlü toplumsal, ekonomik, kültürel ve siyasal sorunların varlığı... 2) Bu sorunların toplumda hemen çözülemeyecek önemli sıkıntılara yol açmış olması... 3) Bu sorunların aşılmasında AKP’nin yarattığı umut... 4) Orta Sağ kesimdeki iki partinin, Çiller-Yılmaz rekabeti sonunda birbirlerini yolsuzluk iddialarıyla yıpratmış ve çökertmiş olması ve solda Baykal CHP’sinin yarattığı umutsuzluk... 5) Emperyalizmin alışılmamış, müthiş desteği... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 6) Demokrasi yerine Demagoji’nin (geniş kitlelerin duygularının okşanarak aldatılmasının) egemenliği ve takiyyecilik... 7) Din/mezhep ve ırk/ milliyet kimliklerinin istismarı ve mağduriyet edebiyatı... 8) Kendilerine oksimoron bir biçimde “liberal solcu” diyen “İkinci Cumhuriyetçilerin”, Emperyalizmin önderliğinde, dinciler ve ayrılıkçı etnikçilerle ittifakı ve bu ittifakın Demokratik Rejimi tahrip eden ve iktidarı destekleyen, güya “Demokratik” ve sözde “Sol” desteği... 9) Tarikatların, cemaatlerin, FETÖ’nün ve Feodal kalıntıların desteği... 10) Yargı bağımsızlığının yok edilmesi ve buna koşut olarak Temel Hak ve Özgürlükler’in kısıtlanması ve sınırlanması... 11) Demokratik, Laik ve Sosyal Hukuk Devleti Anayasası’nın lafzına ve ruhuna aykırı halkoylamaları... 12) Ortak Ulusal Değerler’in, Anayasa’nın, Hukuk Devleti’nin, meslek ahlaklarının tahrip edilmesi ve “Oligarşik Egemenlik” ile “cezasızlık sendromu”nun olağanlaştırılması, liyakat yerine sadakat ilkesinin kullanılması, eğitimsizliğin yüceltilmesi ve yaygınlaştırılması... 13) Seçimlerin ve halkoylamalarının iktidar lehine baskı ortamlarında, bazılarının ise doğrudan OHAL baskısı altında yapılması... 14) Benim “Şahsım Devleti” dediğim, “Cumhurbaşkanlığı Hükümet Sistemi” denilen garip rejimi yaratan ucube anayasa değişikliklerinin yapıldığı 2017 Halkoylamasında, oy sayımının yasalara aykırı olarak yapılması ve sonuçlarının resmen açıklanmadan “Atı alan Üsküdar’ı geçti” sözleriyle iktidar tarafından kazanıldığının ilan edilmesi... 15) Seçmene “sadaka” niteliğinde sağlanan maddi yardımlar... 16) İktidar ile muhalifler arasında yaratılan gerginlik, düşmanlaştırma, dışlama... 17) Terör olaylarının artması, tırmandırılarak sürdürülen terör ve güvenlik tehdidi... 18) Medyanın, sivil ve asker bürokrasinin ve üniversitelerin istihdam ve propaganda merkezleri olarak kullanılmaları... 19) Kuralsızlığın yaygınlaştığı “Anomi Ortamı”nda, tek başarı ve güvenlik sığınağının ve kurtuluşun, “İktidar” ve “İktidar Yandaşlığı” olarak görülmesi... 20) Buraya kadar özetlediğim faktörler bağlamındaki stratejik ve taktik uygulamaların her yerde, her zaman, her vesile ile kullanılmaları ve kurumlaştırılarak yaygınlaştırılmaları. *** Bu başarılı(!) siyasetin sonunda, Erdoğan/AKP iktidarı, “Demokratik Cumhuriyet” olmaya çalışan “Rejimi” de istediği gibi bir “Şahsım Devleti”ne dönüştürdü. Ama bu “Sözde Rejim” ile herhangi bir ülkeyi yönetmek olanaklı değil... Bu nedenle, toplum her konuda çıkmaza saplandı... Durumu üç cümle ile özetlersek: 1) Ekonomik ve mali iflas ve müthiş bir geçim sıkıntısı. 2) Hukuk ve Adalet yokluğu. 3) İnsanlarda gelişen, kendileri ve çoluk çocukları için, gelecek kaygısı. Peki, aralarında hiç kuşkusuz, benden daha bilgili, benden daha dikkatli, ülkelerini çok seven, değerli insanların da bulunduğu, AKP’nin milyonlarca üyesi, binlerce parti örgütü yöneticisi, yüzlerce eski ve yeni sayın milletvekili ve bakan bu gerçekleri görmüyor mu? Gerçekten merak ediyorum!",https://www.cumhuriyet.com.tr/yazarlar/emre-kongar/20-basari-nedeni-3-sonuc-1-soru-2304146
Emre Kongar,"İmamoğlu, Erdoğan ve yargı bağımsızlığı",18 Şubat 2025 Salı,"Medyaya yansıyan haberlere göre, İmamoğlu hakkında iddianame hazırlanmış: “İddianamede İmamoğlu hakkında ‘bilirkişi’ soruşturması kapsamında ‘yargı görevi yapanı, bilirkişiyi veya tanığı etkilemeye teşebbüs’ suçundan 2 yıldan 4 yıla kadar hapis cezası ve siyasi yasak talep edildi. İmamoğlu da hakkında soruşturma açılmasına neden olan bilirkişi S.B. hakkında suç duyurusunda bulunmuştu.” *** İmamoğlu buna karşı şu açıklamayı yapmış: “Beni siyaseten devre dışı bırakan kişinin adı da belli, Sayın Cumhurbaşkanı. Mertliğin simgesi olan Kasımpaşa’nın adına yakışır şekilde davranmaya davet ediyorum Sayın Cumhurbaşkanı’nı. Biz mertçe mücadeleye hazırız. Hapse atılan belediye başkanları, genel başkanlar, meclis üyelerinin tek suçu bir kişiye karşı olmak, ona karşı seçimi kazanmak, 20 yıl sonra Türkiye’de birinci parti olmak. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Partiye bile göz koydular.” *** Ekrem İmamoğlu’nun kendisine karşı açılan davalarda Cumhurbaşkanı’nı sorumlu tutması üzerine, 16 Nisan 2017’de yasalara aykırı oy sayımıyla kabul edildiği iddia edilen Halkoylaması ile yapılan değişikliklerde, yargı mekanizmasının ne kadar “bağımsız” kaldığına baktım. 1) Anayasa Mahkemesi: Gerektiğinde Cumhurbaşkanı’nı da yargılayacak olan Anayasa Mahkemesi’nin 15 üyesi var ve bu ucube Anayasa’nın 146. maddesine göre, Cumhurbaşkanı, Anayasa Mahkemesi’nin 12 üyesini kendisi seçiyor. 2) Yargıtay: Madde 154’e göre, Yargıtay üyeleri, Hâkimler ve Savcılar Kurulu’nca üye tamsayısının salt çoğunluğu ile ve gizli oyla seçilir. 3) Danıştay: Madde 155’e göre, Danıştay üyelerinin dörtte üçü, Hâkimler ve Savcılar Kurulu; dörtte biri, Cumhurbaşkanı tarafından seçilir. 4) HSK, Hâkimler ve Savcılar Kurulu: Peki Yargıtay ve Danıştay üyelerini seçen, ayrıca bütün yargı mekanizmasını düzenleyen, Hâkimler Savcılar Kurulu üyeleri nasıl seçiliyor? Madde 159’a göre, Hâkimler ve Savcılar Kurulu 13 üyeden oluşur. Kurulun Başkanı Adalet Bakanıdır. Adalet Bakanlığı Müsteşarı (Müsteşarlık kalktı, Bakan Yardımcısı oldu) Kurulun tabi üyesidir. Kurulun, 4 üyesi Cumhurbaşkanınca; 7 üyesi Türkiye Büyük Millet Meclisi tarafından seçilir. Özetle Başkan dahil 6 üye Cumhurbaşkanınca, 7 üye de partili Cumhurbaşkanı’nın partisinin çoğunlukta olduğu TBMM tarafından seçilir. *** 16 Nisan 2017 tarihinde kabul edilen bu yamalı bohça niteliğindeki ucube Anayasa’nın kurduğu “Şahsım Devleti Rejimi” ve bu rejimin “Yargı Erki Üst yönetimi”, Anayasa maddelerinden de açıkça görüldüğü gibi, Cumhurbaşkanı’nın seçtiği kişilerden oluşmaktadır. Kamuoyu, yargı erkinin Cumhurbaşkanı’ndan bağımsız ve tarafsız olduğuna inanmamaktadır!",https://www.cumhuriyet.com.tr/yazarlar/emre-kongar/imamoglu-erdogan-ve-yargi-bagimsizligi-2300880
Emre Kongar,"BİRTEK-SEN, TÜSİAD ve rejim",16 Şubat 2025 Pazar,"Aynı anda hem işçi sendikasına grev yasağı getiriliyor hem de sermayenin en güçlü örgütünün başkanına soruşturma açılıyor. Hem sermaye hem de işçi sınıflarına aynı anda baskı uygulayan bir iktidar: Garip mi? Hayır! Neden? Çünkü İktidar “Demokratik Rejim”in temelinde olan her iki çağdaş sınıfa da karşı... Çünkü Rejim “Gerici”! *** Sevgili okurlarım, hemen belirtmeliyim ki “Gerici” kavramını siyasal, sınıfsal ya da ideolojik olarak değil, doğrudan doğruya, zamansal anlamda kullanıyorum: “Gerici”den kastım, “ülkeyi, toplumu, zaman ve tarih içinde geri götürmek isteyen”dir! *** Ne yazık ki Türkiye’deki “sağcılar”, genellikle, (nadir istisnalar dışında) ne “Muhafazakâr Demokrat” ne Avrupa’daki anlamıyla “Liberal” ne ABD’deki anlamıyla “Liberteryen” ne de “Demokrattır”. Bizim ülkemizdeki “sağcılar” doğrudan doğruya “Demokrasi Karşıtlığı” yapmakta, otoriter eğilimleri dışa vurmakta ve ülkeyi, toplumu, tarih ve zaman içinde geriye götürmek istemektedirler! Bunu da hiçbir yoruma yer bırakmayacak biçimde, “Laik Demokrasiye” karşı çıkarak, “Hilafet” isteyerek, “Şeriat”ı savunarak, Atatürk’e, Cumhuriyete hakarete varan eleştirilerde bulunarak açıkça dile getirirler. *** Neden bizim “sağcılar” gerici ve otoriter eğilimli oluyor da Demokrat olamıyorlar? Bunun iki nedeni var: Birinci neden, bütün sağ partilerin 1946’da kurulan Demokrat Parti’yi taklit etmeleri, onu örnek almalarıdır. Demokrat Parti döneminde, Türkiye’de Sermaye ve İşçi sınıfları henüz gelişmemiş oldukları için Menderes, Cumhuriyet öncesi dönemin egemenleri olan tarikatlara ve toprak ağalarına dayanan bir politika izledi. Sonradan, Sermaye Sınıfı ve İşçi Sınıfı geliştiği halde, sağcı partiler ve politikacılar, DP’yi izleyerek, Din/Tarım döneminin egemenleri olan tarikatları ve toprak ağalarını yaşatmak ve onlara dayanmak politikalarını izlediler; izliyorlar. İkinci neden, Çok Partili Düzen’e geçişin, Soğuk Savaş Dönemi’ne rastlaması dolayısıyla, Emperyalizmin, Dinci/Mezhepçi ve Irkçı/Milliyetçi otoriter politikaları, Atatürkçülere, Cumhuriyetçilere, Demokratlara, Solculara, karşı ideolojik ve siyasal bir silah olarak kullanmasıdır. Kökenleri, Demokrat Parti’ye ve Menderes’e dayanan bütün sağ partiler ve politikacılar, bu ideolojik ve siyasal miras üzerinde yükseldikleri için “Dincilikten” (dikkat “dindarlıktan” değil), “Mezhepçilikten”, “Irkçılıktan” ve “Faşizme kayan aşırı Milliyetçilikten” kendilerini kurtaramamışlardır. *** 16 Nisan 2017’de yasalara aykırı oy sayımı ile sonuçları ilan edilen Halkoylaması ile kurulan “Cumhurbaşkanlığı Hükümet Sistemi” yani tek kişinin egemenliğine dayalı olan “Şahsım Devleti Rejimi” işte bu nedenlerle ülkeyi, Ortaçağ’a ve Ortadoğu’ya geri götürmek istediği için “gericidir”! Rejim bu nedenlere aynı anda hem Sermaye hem İşçi örgütlerine karşı baskı uygulamaktadır: Çünkü bu sınıflar, Demokratik Rejimi kuran ve yaşatan çağdaş sınıflardır ve Din/Tarım toplumlarının egemenleri olan tarikatlara da toprak ağalarına da karşıdırlar! Bazı aymazların sandığı gibi bu Rejim, sermayeden yana değildir; tam tersine, sermayeye de karşıdır. Çünkü gelir ve servet dağılımında, hem işçi hem de sermaye sınıflarına karşı, hem ifade hem de serbest piyasa özgürlüklerine ters düşen bir biçimde, sadece kendi oligarşisinden yanadır!",https://www.cumhuriyet.com.tr/yazarlar/emre-kongar/birtek-sen-tusiad-ve-rejim-2300210
Emre Kongar,İktidarın vicdanı,31 Ocak 2025 Cuma,"Padişahların ve kralların tarihi, beni hep çok cezbetmiştir. Osmanlı tarihi kadar Dünya tarihi de bu açıdan çok ilginçtir. Özellikle tek bir bireyin kişisel özelliklerinin bütün bir imparatorluğu ve o imparatorluk aracılığıyla insanlık tarihini etkilemesi, siyasal başarı ve başarısızlıkların kişisel özelliklere bağlı olarak bütün insanlığı biçimlendirmesi: Beni hem düşündürmüş hem de bağımsızlığına ve özgürlüğüne düşkün bir birey olarak isyan ettirmiştir: Kadın delisi İngiliz Kralı Sekizinci Henry’nin, önce ablası ile yattığı Anne Boleyn’le evlenebilmek için, ağabeyinin eski karısı olan eşi Aragonlu Catherine’den boşanmasını kabul etmediği için Papa’ya isyan etmesi ve kilisenin de başı olarak Katoliklikten çıkıp İngilizleri Anglikan yapması ve bu mezhep farklılığının günümüzde IRA-İngiltere arasındaki savaşın kaynaklarından biri de olması, ama sonradan, Anne Boleyn’i de idam ettirmesi, benim din ve mezhep savaşları konusunda kullandığım tarihsel olay örneklerinden biridir. Beni isyan ettirmesinin bir nedeni de bu saçmalığa ayak uyduramayan ünlü Ütopya adlı eserin yazarı Thomas More’u idam ettirmiş olmasıdır. Elbette daha iyi bildiğim Osmanlı tarihinde beni isyan ettiren olaylar daha da fazladır. İlk üzüldüğüm olay, Kanuni’nin, Hürrem Sultan’ın iğvasına uyarak onun oğullarından birinin Padişah yapılması için ilk eşinden olan oğlu Şehzade Mustafa’yı idam ettirmiş olması ve Sarı Selim’in padişahlığıdır. İkinci üzüldüğüm olay da Deli İbrahim’in İpşir Mustafa Paşa’nın karısına göz koyması, o kadının kendine yollanmasını Varvar Ali Paşa’dan istemesi ve bu emrine boyun eğmeyen Varvar Ali Paşa’yı, karısına göz koyduğu İpşir Mustafa Paşa’ya öldürtmesidir. Elbette Üçüncü Selim ve Genç Osman olayları da hâlâ kalbimde birer yaradır! *** Yakın tarihi okurken de çocukluğumdan bu yana, bugün de dahil, daima, “İyi ki Hitler döneminde Almanya’da yaşamamışım” diye şükretmişimdir. Hitler felaketini yaşayan insanlık, bu felaketi bir kez daha yaşamamak için, “Yargı Bağımsızlığı” ve “Anayasa Mahkemesi” kavramlarına sığınmıştır: Esas amaç, seçimle iktidara gelen yönetimlerin Demokratik Rejim’i tahrip etmelerini önlemek için, bütün eylem ve söylemlerinin Demokratik Anayasa’ya ve başta ifade ve muhalefet özgürlükleri olmak kaydıyla, Temel Hak ve Özgürlüklere uygunluğunu denetlemektir. *** İnanıyorum ki Erdoğan/AKP iktidarının yönetim kadroları içinde de, vicdanları ve bilinçleri “Demokratik Laik ve Sosyal Hukuk Devleti” kavramına göre biçimlenmiş olan çok sayıda insan vardır. Bu insanlar: “Cumhurbaşkanlığı Hükümet Sistemi” dedikleri rejimin, tek bir kişinin duyguları ve düşünceleriyle yönetilen bir “Padişahlık Rejimi”ne dönüşmüş olmasından... Tarikatların devlet mekanizmasına dahil edilmiş olmalarından... Ülkenin eğitim sisteminin çağ gerisi hale getirilmiş olmasından ve bütün yetenekli gençlerin geleceklerini yurtdışına göç etmeye bağlamış olmalarından... Sağlık sisteminin halkın gereksinmelerinin gerisinde kalmasından... Yargının siyasetin emrine alınmış olmasından ve yaşanan adaletsizliklerden... Siyasal muhaliflere, medya mensuplarına, sanatçılara, yapılanlardan... Geniş kitlelerin yoksullaşmalarından... Yolsuzluk, yoksulluk ve yasakların yaygınlaşmasından... Hiç mi rahatsızlık duymuyorlar? Gerçekten ama gerçekten, merak ediyorum!",https://www.cumhuriyet.com.tr/yazarlar/emre-kongar/iktidarin-vicdani-2294638
Emre Kongar,Korku ile yönetim olmaz; olamaz!,30 Ocak 2025 Perşembe,"Seçmenden korkan politikacılar: Kendileri korktukları için herkesi korkutarak susturmaya çalışırlar! Sürekli korku içinde yaşayan, hayatlarını korku üzerine inşa edenler, seçmeni aldatarak iktidara geldiklerinde, kendileri korktukları için ülkeyi yönetirken de korku faktörünü kullanmak isterler. Çünkü seçmeni aldatmışlardır! *** Demokrasilerde, politikacılar, seçmende “GÜVEN” yaratarak iktidara gelirler ve toplumu yine GÜVEN duygusuna dayalı olarak yönetirler. GÜVEN duygusu yitirildiğinde, politikacılar, iktidarı kaybederler. GÜVEN yerine KORKU ile toplumu yönetmeye kalkışan politikacılar, er veya geç, ama MUTLAKA İKTİDARI KAYBEDERLER! İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Bir yönetim düşünün ki “Biz yola çıkarken 3Y ile mücadele dedik; yolsuzluk, yoksulluk ve yasaklar” demiş olsun ve yönetimi sırasında, yolsuzluk, yoksulluk ve yasaklar zirve yapsın. Elbette muhalefetten de kamuoyundan da, medyadan da gazetecilerden de televizyon haberci ve yorumcularından da yazarlardan da sanatçılardan da edebiyatçılardan da seçmenlerden de korkar. O nedenle de hepsini korkutarak susturmak ister. *** TÜRKİYE’NİN SORUNU: Anayasa’sında “Demokratik, Laik ve Sosyal Hukuk Devleti” yazmasına rağmen, “Parlamenter Demokrasi”nin rafa kaldırılması... Ve onun yerine “Cumhurbaşkanlığı Hükümet Sistemi” denilen ve benim doğrudan doğruya kendi söylemlerinden esinlenerek “Şahsım Devleti Rejimi” adını verdiğim “Tek Kişi Yönetimi”nin kurulması... Ama “Tek Bir Kişinin” yönettiği “Şahsım Devleti Rejimi”nin, “Temel Hak ve Özgürlükleri” zedelemesi, “Adalet” kavramını yok etmesi... “Üç Y” denilen “Yolsuzluk, Yoksulluk ve Yasaklar” konularında doruğa ulaşması, üstelik bunlara yalancılık, yobazlık, yeğencilik, yüzsüzlük, yabancılaşma, yağmacılık, yalakalık, yavşaklık, yandaşlık, yargısızlık, gibi Y harfi ile başlayan daha birçok sorunu ekleyerek bunları yaygınlaştırması... Ülke kaynaklarını tüketerek yüksek enflasyonla halkı açlığa mahkûm etmesi... Rafa kaldırdığı “Parlamenter Demokratik Rejim” ve yıkmaya çalıştığı “Demokratik Laik ve Sosyal Hukuk Devleti” yerine... YENİ BİR REJİM VE YENİ BİR DEVLET YAPISI KURAMAMIŞ OLMASIDIR! *** İktidar, muhalefeti, medyayı, halkı korkutarak, “Demokratik, Laik ve Sosyal Hukuk Devleti” rejimini iyice yok etmeye çalışıyor! Bu korku saldırısına karşı... MÜCADELE: “Demokratik, Laik ve Sosyal Hukuk Devleti”ni savunmak için Anayasal sınırlar içinde, Barışçı ve Demokratik, TOPYEKÛN DİRENİŞ biçiminde yapılmalıdır. BUGÜN SUSANLAR, UYUMAYIN: YARIN SIRA SİZE GELDİĞİNDE, ETRAFTA SİZİ SAVUNACAK KİMSE KALMAYACAK!",https://www.cumhuriyet.com.tr/yazarlar/emre-kongar/korku-ile-yonetim-olmaz-olamaz-2294307
Emre Kongar,Baskıcı iktidara can simidi?,20 Şubat 2025 Perşembe,"10 yıl kadar önce, 7 Haziran 2015 seçimlerinde Erdoğan/AKP yönetimi, oyu yüzde 40.87’ye düşünce iktidarı kaybetmişti. Ama bir yıl önce Cumhurbaşkanı olan Erdoğan, kendisinden sonra AKP Genel Başkanlığı’na getirdiği Ahmet Davutoğlu hükümeti kuramayınca onun yerine görevlendirmesi gereken Ana Muhalefet Partisi CHP’nin Genel Başkanı Kemal Kılıçdaroğlu’na hükümeti kurma görevini vermedi. Davutoğlu, kamuoyunu, “istikşafi (keşfedici) temaslar yaptığı” safsatası ile oyalarken Erdoğan, CHP’nin eski Genel Başkanı Deniz Baykal’ı, Kaçak Saray’a çağırmış ve ona Meclis Başkanlığı önerdiği dedikoduları topluma yayılmış, böylece, hükümeti kurma görevinin Ana Muhalefet Partisi Genel Başkanı’na verilmesi ertelenmişti. Derken Ağustos ayında Erdoğan, yine Demokratik Gelenekler’e aykırı olarak seçimin 1 Kasım’da tekrarlanmasına karar vermiş ve Davutoğlu’na, kurulmasından sonra “Güven Oylaması”nın yapılmadığı bir “seçim hükümeti” kurdurmuştu! CHP ve MHP, bu “Seçim Hükümeti”ne üye vermeyi reddetmiş, HDP bu Hükümete AKP’nin ortağı olarak katılmıştı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol İlginç olan nokta, Davutoğlu’nun hükümeti kuramadığı sırada Suruç Katliamı’nın yaşanmış olmasıydı. Daha da ilginç olarak HDP ile yapılan hükümeti kurma temaslarında yine “Çözüm Süreci”nin gündeme getirilmiş olduğu da kamuoyuna yansıtılmıştı. Eylül sonunda, iki HDP’li bakan hükümetten istifa etti. 10 Ekim’de DİSK, KESK, Türk Tabipleri Birliği, TMMOB, HDP ve pek çok sivil toplum örgütünün katılımıyla Ankara Gar’da düzenlenen Barış Mitingi’nde terör saldırısıyla 103 kişi katledildi. İktidar, bu katliamın gerçek faili olan IŞİD yerine, bilinen bütün terör örgütlerini içine soktuğu bir “kokteyl terör” tanımı yaptı. Davutoğlu, “Canlı bombalar” için “Biliyorsunuz, biri eylem hazırlığı içinde. Ama bunu gerçek bir eyleme dönüştürmedikçe veya elinizde o eylemin olabileceğine dair bir veri olmadıkça tutuklayamazsınız” dedi. Haziran’dan 5 ay sonra yapılan 1 Kasım seçimlerde, Erdoğan/AKP iktidarı, yüzde 49.5 ile, oy oranını 10 puana yakın artırdı ve iktidarını bugünlere kadar sürdürdü. Üstelik de 15 Temmuz 2016’da eski ortağı Cemaat’in yaptığı Askeri Darbe Girişimini bahane ederek 20 Temmuz 2016’da OHAL ilan etti ve OHAL baskısı altında, yasalara aykırı oy sayımı ile gerçekleştirdiği Halkoylaması sonunda 16 Nisan 2017’de “Şahsım Devleti Rejimi”ni kurdu. Bu beş aylık dönemde, terör olaylarıyla birlikte, sınır ötesi harekât operasyonları da tırmanmıştı. *** Yaklaşık on yıl sonra, 2024 Yerel Seçimleri’nde Erdoğan/AKP iktidarı, CHP’nin arkasına, ikinci sıraya düştü. Derhal yine “Açılım Süreci” bu kez daha sert bir söylemle Bahçeli tarafından gündeme getirildi ve aynı anda muhalif partilerin belediye başkanlarına kayyım atamaları ile politikacılara, gazetecilere ve muhaliflere, hapis baskıları tırmandırıldı: Bir yandan DEM Parti’ye karşı hem havuç hem de sopa politikası aynı anda uygulanmaya başladı... Öte yandan, Ana Muhalefet Partisi CHP de büyük baskı altına alındı! *** Yerel Seçimlerden sonra başlayan yeni dönemde, seçimlerden birinci parti olarak çıkan CHP’nin yeni yönetimi, “Normalleşme” ve “Yumuşama” adları altında müthiş bir zaman ve inisiyatif kaybına yol açtı. CHP şimdi Demokratik Rejim’i koruma mücadelesine ve “derhal seçim” atılımına başlamış görünüyor... Ama bu kez de DEM “Yeni Süreç” bağlamında havuç ve sopa politikasına maruz kaldığı için ne yapacağını bilemiyor. *** Demokratik, Laik ve Sosyal Devlet olan Türkiye Cumhuriyeti’ni korumak isteyen seçmenler ise “Şimdi kim Erdoğan/ AKP iktidarına ‘Can Simidi’ olacak” diye kaygıyla bakıyorlar!",https://www.cumhuriyet.com.tr/yazarlar/emre-kongar/baskici-iktidara-can-simidi-2301630
Emre Kongar,"Suriye, Türkiye ve emperyalizm",13 Şubat 2025 Perşembe,"Teknik olarak Emperyalizmin ekonomik tanımı şöyle yapılabilir: “Emperyalizm, bir ülkenin bir başka ülkenin artı ürününü veya artı değerini, doğrudan veya dolaylı olarak kendisine aktarmasıdır.” Emperyalizm, sömürdüğü ülkeleri, dinciler, mezhepçiler ve ırkçılar sayesinde daha kolay istikrarsızlaştırır ve daha bağımlı hale getirir. Bu nedenle, “kimlik politikalarını” öne çıkarır ve bunları “Ulusal ve/veya Sol/Sosyalist Devletleri” güçsüzleştirmelerine, bölmelerine, olanaklı ise bu yapıları yıkmalarına yardımcı olur. Soğuk Savaş döneminde Türkiye’yi yöneten Emperyalizm ve onun işbirlikçileri olan seçilmiş ve/veya darbeci iktidarlar, bu nedenle, Solcular ve Sosyalistlerle birlikte, Kemalistleri/Atatürkçüleri de baskılamış, öldürmüş ve tasfiye etmişlerdir! *** Osman Aydoğan, İnternet Sitesi’ndeki makalesinde (https://www.sehriyar. info/?pnum=32) Ortadoğu’daki “kimlikleri” şöyle sıralamış: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Etnik kimlikler: Ana olarak: Arap, Fars, Türk, Kürt ve Yahudi. Mikro olarak: Ermeni, Rum (Grek), Süryani, Keldani, Nasturi, Çerkez, Beluci, Glaki, Lur, Balok vs. Dini kimlikler: Müslüman, Hıristiyan ve Musevi (ve elbette Agnostik ve Ateistler) Mezhep kimlikleri: Müslümanlar; Şii, Sünni ve Alevi. Sünniler; Hanefi, Hanbeli, Maliki ve Şafi, Selefi ve Vehhabiler. Diğer Müslümanlar; Dürzi, Nusayri, Zeydi ve İbadiler. Hıristiyanlar; Maruni Hıristiyanlar (Arap Katolikleri), Grek Ortodokslar, Grek Katolikler ve Ermeni Ortodokslar. Hem İncil’i hem de Kuran’ı kutsal sayan Ezidiler. *** Bu “kimliklerin” çatışmalarından kaynaklanan istikrarsızlığı artıran altı öğenin daha varlığını anımsatalım: 1) Ortadoğu ülkelerinin aileler arasında paylaştırılmış ve sınırlarının cetvelle çizilmiş olması. 2) İnsanlığın hâlâ bağımlı olduğu petrolün varlığı. 3) İsrail’in varlığı ve onu yok etmek isteyenler. 4) Emperyalizmin yarattığı, sonra dönüp kendisine saldıran, şimdilerde ise yine işbirliği yaptığı Radikal Siyasal İslamcı terör örgütleri. 5) ABD’nin bölgeye saldırmış olması ve hâlâ devam eden varlığı. 6) Bağımsız bir Kürt Devleti’nin kurulma projesi. *** Bölgenin özelliklerinin ve bu kimlik farklılıklarının Devlet Yapısı’na nasıl yansıdığına ve hangi sorunlara yol açtığına örnek olarak Lübnan’a bakalım: Lübnan’ın yapısı, 1943 yılında Ulusal Pakt ile Devlet’in mezhepler arasında nüfuslarına göre paylaştırılmasına göre oluşturulmuştur. Cumhurbaşkanı Maruni, Meclis Başkanı Şii, Başbakan Sünnidir. Meclis Hıristiyanlar ile Müslümanlar arasında 6/5 oranında paylaştırılmıştır. 1967 Arap-İsrail Savaşı’ndan sonra Filistinli mülteciler artmış nüfus yapısını değiştirmişlerdir. 1970’li yılların başında nüfusları artan Müslümanlar daha fazla hak ve Meclis’te eşit temsil istemişlerdir. Sonunda iç savaş başlamıştır. Lübnan iç savaşının (1975-1990) önemli nedeni olan bu siyasi yapı, 1989 yılında “Taif Anlaşması”yla kısmen değiştirilmiştir. Bu anlaşmayla, Hıristiyan Cumhurbaşkanının yetkileri kısıtlanmış, Hıristiyan ve Müslüman milletvekillerinin sayıları eşitlenmiş ve kendi içlerinde mezhep temelinde bölüştürülmüştür. Aşamalı olarak, dinsel/mezhepsel temele dayanmayan bir yapıya gidilmesi Taif Anlaşması sonrasında Anayasaya eklenmiş bir hedeftir. *** Lübnan’dakine benzer istikrarsız bir yapı ABD’nin yıktığı Saddam Rejimi’nden sonra Irak’ta kuruldu. Şimdi de yıkılan Esad Rejimi sonrasında Suriye’de kurulmaya çalışılmaktadır. Hiç kuşkunuz olmasın, Türkiye de sıradadır. Ülkemiz bu bataklıktan ve bu yapıdan uzak durmak zorundadır!",https://www.cumhuriyet.com.tr/yazarlar/emre-kongar/suriye-turkiye-ve-emperyalizm-2299194
Emre Kongar,"ADD, Atatürk ile umudu buluşturdu",02 Şubat 2025 Pazar,"31 Ocak, Anayasa Profesörü, Büyük Atatürkçü Prof. Dr. Muammer Aksoy’un 1990’da Faşistlerce katledilmesinin yıldönümüdür. 1989 yılında kurmuş olduğu Atatürkçü Düşünce Derneği ADD, 2021 yılından beri 31 Ocak tarihinde, çeşitli dallarda “Yılın Atatürkçüsü Ödülleri” vererek hem onun anısını yaşatmakta hem de Atatürkçü düşüncenin yayılmasını sağlamakta. 2024 yılı ödülleri geçen Cuma günü Ankara’da ADD Genel Merkezi’nde verildi. Bu yılki ödüllere, Edebiyat dalında Sunay Akın, KültürSanat dalında Volkan Konak, Basın dalında Fikret Bilâ, Doğayı Koruma, ve Çölleşmeyi Önleme Özel Ödülü için Nejla Işık layık görüldüler. Yılın Atatürkçüsü ödülü bana da Eğitim-Bilim dalında verildi. *** Hüsnü Bozkurt Başkanlığındaki Genel Merkez, çok güzel bir anma ve ödül töreni düzenlemişti. Türkiye’nin bugünlere, Atatürkçü aydınların tek tek katledilerek cinayetlerle getirildiğini vurgulayan bir anma filmi bize kaybettiğimiz değerleri anımsattı. Muammer Aksoy için hazırlanan biyografi de çok etkileyiciydi. İsmet İnönü’nün kızı İnönü Vakfı Genel Başkanı Özden Toker de çok güzel bir konuşma yaptı ve iktidar tarafından yozlaştırılan yakın tarihin gençlere anlatılması için, bütün katılanlardan, sürekli görev yapmalarını istedi. Gecenin sürprizi CHP Genel Başkanı Özgür Özel’in gelmesi ve bana ödülü onun vermesiydi. Günlük gazete yazılarım ve her geceki televizyon programlarım arasında inanılmaz bir yoğunlukta geçen günlerim açısından Ankara’ya gidip ödül almak çok zordu. Fakat hem bu onurun güzelliği hem de Atatürk’ü, ülkenin içinde düştüğü bugünkü bunalımdan çıkarma çabalarının ışığı olarak anma görevi ile, TELE 1’deki 18 Dakika Programı’na bile geç kalma pahasına yollara düştüm. İyi ki de gitmişim: Kemal Nehrozoğlu, Bilge ve Ali Apaydın, Mustafa Balbay, Işık Kansu gibi dostları görmenin yanında, ödül alan değerli arkadaşlarla birlikte olmak büyük bir keyifti. Ama esas sürpriz, Özgür Özel’in konuşmasıydı: İhraç edilen Teğmenler ve Komutanları konusunda net bir tavır belirledi ve yapılacak ilk seçimde iktidara geldiklerinde onları her türlü müktesep haklarıyla birlikte göreve iade edeceklerini ve onları cezalandıranları ihraç edeceklerini açıkladı. Aynı gün, Ekrem İmamoğlu’nun İstanbul Çağlayan’daki ifadesi sırasında halkın ve siyasal partilerin gösterdiği dayanışmaya da değinen Özel, ADD’nin bu toplantısına katılarak CHP’nin Laiklik ve Atatürkçülük konusunda görülen eksiklerini de telafi etmek niyetinde olduğunun işaretini verdi. *** Ben yaptığım konuşmada Atatürk’ün Antiemperyalist niteliğine, Kurtuluş Savaşı’na, komutan olarak başarısına ve Ortaçağ’da kalmış bir İmparatorluğun enkazı üzerinde çağdaş bir Cumhuriyet yaratmaktaki Devlet Kuruculuğu dehasına değindim. Daha sonra bu Demokratik ve Laik Cumhuriyetin, 16 Nisan 2017 tarihinde, oy sayımı yasalara aykırı olarak yapılan bir halkoylaması ile yıkıldığına ve yeniden kurulması gerektiğine işaret ettim. Bu görevin Cumhuriyeti ilan eden, Çok Partili Düzene geçen, 1961 Anayasası’na öncülük eden CHP’ye, Atatürk’ün Partisi’ne düştüğünü belirttim. *** Toplumsal krizler, korkaklık ve cesaret olarak insanların gerçek kimliklerini ortaya çıkarır. Kimi zaman da yeni liderler yaratır: Şu anda E. İmamoğlu, Ö. Özel ve M. Yavaş, CHP içinde böyle bir “Üç Silahşörler” imajı yaratmanın peşindeler. Başarılı olup olamayacaklarını bilemiyorum. Ama bildiğim bir şey varsa, “Demokratik Laik ve Sosyal Hukuk Devleti”ni yeniden hayata geçirme görevinin, yine CHP’ye ve onun kuracağı “Geniş Demokratik İttifaka” bağlı olduğudur! ADD’nin ödül töreninden, umudum, biraz da olsa, artmış olarak ayrıldım!",https://www.cumhuriyet.com.tr/yazarlar/emre-kongar/add-ataturk-ile-umudu-bulusturdu-2295293
Emre Kongar,CHP’nin tarihsel görevi,14 Şubat 2025 Cuma,"Cumhuriyet Halk Partisi’nin tarihsel görevi: Cumhuriyeti kurmak, Demokrasi’yi işletmek, Ülke’yi, Toplum’u, uygarlaştırmaktır! CHP bu görevini geçmişte başarıyla yapmış, Türkiye’yi İslam Âlemi içinde tek ve biricik demokratik ve uygar ülke niteliğine kavuşturmuştur. Hiç kuşkusuz bugün de aynı görevi başarıyla yapmasını bekliyoruz. Çünkü İktidar, Türkiye Cumhuriyeti’nin tarih, coğrafya ve siyaset içindeki yerini değiştirmeye çalışmakta, onu Ortaçağ’a ve Ortadoğu’ya geri götürmeye kararlı görünmektedir.! *** Türkiye Cumhuriyeti’ni de Cumhuriyet Halk Partisi’ni de kuran Mustafa Kemal Atatürk’ün en önemli sorunu, egemenliğini dinden ve gelenekten alan Osmanlı hanedanının yerine geçecek olan yeni yönetimin egemenlik kaynağını belirlemekti. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Mustafa Kemal Atatürk için bu yeni egemenlik kaynağı hem kuramsal ve felsefi olarak hem de fiili siyaset açısından Büyük Millet Meclisi’ydi. Çağdaş bir ulus devletin ancak bu temel üzerine yükselebileceğine inanıyordu. Erzurum ve Sivas kongreleri bu projenin ilk adımlarıydı. Büyük Millet Meclisi’nin açıldığı 23 Nisan 1920 tarihi, Türkiye Cumhuriyeti’nin, ilanından bile önce, demokratik yolculuğuna başladığı tarihtir. 16 Nisan 2017 de bu “Laik ve Demokratik Cumhuriyet” yolculuğunun “Şahsım Devleti” istasyonuna vardığı tarihtir! *** Atatürk için CHP, devleti ve toplumu çağdaşlaştırmanın, demokratikleştirmenin meşru kurumu ve en etkili aracıydı. Demokrasiyi üretecek, besleyecek, yaşatacak bir siyasal ve sınıfsal yapısı olmayan, padişahlık geleneğinden gelen bir devlet ve feodal bir din tarım toplumu, CHP aracılığıyla çağdaş ve demokratik bir topluma dönüştürülecekti. Nitekim “Atatürk Devrimleri” denilen reformlar CHP aracılığıyla topluma mal edilmeye çalışıldı. CHP’nin bu devrimciliğinin bütünüyle başarıya ulaştığı sanısıyla, İsmet İnönü Çok Partili Rejime geçme kararı verdi. Atatürk’ün ölümünden sonra Milli Şef ilan edilen İnönü, tarihte eşi görülmemiş bir biçimde, yapılan serbest seçimlerle, Devrimcilerin elindeki iktidarı Barışçı Yol’la terk etti ve muhalefete geçti. Böylece CHP, sadece Cumhuriyeti değil, Çok Partili Rejimi de kuran, “Milli Demokratik Devrimi” de gerçekleştiren bir parti kimliğiyle tarihteki yerini aldı. Ama ne yazık ki Türkiye’nin siyasal, ekonomik, eğitimsel ve sınıfsal yapısı Çok Partili Rejim’e hazır değildi. Ne sermaye sınıfı ne işçi sınıfı ne de Demokrasi bilinci gelişmişti! Eski Rejim’in, toprak ağaları ve tarikatlardan oluşan egemenleri, 1950’de iktidarı İnönü’den devralınca, ülkeyi bugünlerdeki krizlere taşıyan geri götürme çabalarını başlattılar, ekonomik iflasın ve toplumsal/hukuksal bunalımın temellerini attılar. 1950-1960 arasındaki karanlık dönemin sonunda diyalektik olarak gerçekleştirilen 1961 Anayasası da CHP’nin Demokratik Rejim’i yeniden kurmak için ilan ettiği “İlk Hedefler Beyannamesi”nin izlerini taşıyordu. CHP böylece, Cumhuriyeti kuran, Çok Partili Demokrasi’ye geçen ve onu Çağdaş Devlet Yapısı’na taşıyan Atatürk’ün partisi olarak tarihe geçti. *** Ne yazık ki Emperyalistlerin ve içerideki işbirlikçilerinin desteğiyle, ülke günümüzde, yeniden ve hızla Ortaçağ’a ve Ortadoğu’ya geri sürüklenmeye başlamıştır. İktidarın büyük saldırısı altında olan CHP, bir kez daha tarihsel görevini yüklenmek, Laik ve Demokratik Cumhuriyeti kurtarmak ve işletmek sorumluluğuyla karşı karşıyadır: Bir an önce parti içi çatışmaları sonlandırmak ve ülkeyi sürüklendiği karanlıktan kurtarmak için kolları sıvamak zorundadır. Bugünkü lider kadrosunu oluşturan, Kılıçdaroğlu, Özel, İmamoğlu ve Yavaş, bu bilinçle hareket etmezlerse, tarih onları affetmeyecektir!",https://www.cumhuriyet.com.tr/yazarlar/emre-kongar/chpnin-tarihsel-gorevi-2299580
Emre Kongar,"Trump, ‘woke’ ve Gazze",07 Şubat 2025 Cuma,"Trump, “Meksika Körfezi”ni, en azından ismen aldı, “Amerika Körfezi” yaptı; Grönland, Panama Kanalı, Kanada hayallerine Gazze’yi de ekledi. Trump’ı ikinci kez ABD Başkanlığı’na taşıyan en önemli faktör, Cumhuriyetçilerin de benimsedikleri “Woke Kültürü Karşıtlığı”dır. *** “Woke kültürü”, “Woke” adını, “Stay awake, vote!” “Uyanık kal, oy kullan” anlamına gelen bir uyarı ifadesinin, siyahi kültür dilindeki sanatsal ve felsefi kısaltması olarak kullanılan “Stay woke” sözünden alır. Esas olarak Beyaz, Anlgosakson, Protestan anlamında bir kısaltma olan “WASP” dışında kalan, farklı ırk, din, mezhep ve kültür mensuplarının da WASP’larla eşit haklara sahip olduklarını savunur. Her türlü ayrımcılığa karşıdır. Elbette ayrımcılığa uğrayan, ezilen grupların başında Afrika Kökenli Siyahlar gelir. Şimdi onların yanında Meksikalılar, Sarı Irk, Hintliler, Müslümanlar ve akla gelebilecek her türlü farklı köken ve inançlara sahip insanlar ve bu bağlamda örneğin LGBTIQ hareketi de ABD’de “Woke” kültürünün koruması altına girmiştir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol İşte Trump, bu kültüre karşı olanların, bu kültürün ABD toplumunu zayıflattığını düşünen ırkçı/milliyetçilerin desteğiyle seçildi. ABD’de siyaset ve başkanlar, bir salıncak gibi, birbirlerinin karşıtı olan, merkezin biraz solundaki Demokrat ve merkezin biraz sağındaki Cumhuriyetçi politikalar arasında sallanır. Fakat Trump gerek iç gerek dış politikada, şaşırtıcı ve keskin virajlar ifade eden eylem ve söylemlerle iktidara gelmiştir. *** Trump, bütün kampanyası boyunca “woke” kültürü ile özdeşleşen toplumsal gruplara ve hareketlere saldırdı. Göçmenlere, kürtaja ve LGBTIQ hareketlerine net olarak karşı çıktı. “Woke” kültürünün toplumsal adalet ve eşitlik mücadelesinin aleyhine tavır aldı. MAGA, “Make America Gereat Again”, “Amerika’yı Yeniden Büyük Yap” sloganı ile muhafazakâr çevrelerde etkili oldu. “Büyük Sermaye ve İletişim/Bilişim Patronları”yla yaptığı ittifaklar, muhafazakâr çevrelerdeki etkisiyle birleşti ve onu iktidara taşıdı. *** Sanıyorum, Gazze’ye de adeta arsa pazarlayan bir emlakçı yaklaşımıyla el koymak niyetini açıklaması, İsrail’e verdiği büyük ve sınırsız desteğin yanında, bu genel “MAGA” yaklaşımının bir sonucu. Gazze’deki 2 milyon Filistinlinin Mısır’a ve Ürdün’e sürgün edilmesi Ortadoğu’yu altüst edecek bir proje. İlk sonucu, başta Mısır ve Ürdün olmak üzere, bütün bölgenin daha da istikrarsızlaştırılması olur. Trump’ın Gazze projesi, Mısır, Libya, Irak ve Suriye örneklerini yaşamış olan Ortadoğu bölgesi ve bu bölgedeki bataklığa gırtlağına kadar batmış olan Türkiye için, büyük bir tehdit oluşturmaktadır.",https://www.cumhuriyet.com.tr/yazarlar/emre-kongar/trump-woke-ve-gazze-2297082
Emre Kongar,Atatürk düşmanları kimlerdir?,06 Şubat 2025 Perşembe,"Beş Teğmen’in ve onların sıralı üç komutanının TSK’den ihraç edilmeleri kararının gerekçelerinde şu hususlar dikkati çekiyor: - Mustafa Kemal Atatürk’e bağlılığı ifade eden “Mustafa Kemal’in askerleriyiz” sözünü amacı dışında ve karşıtlık içeren protest bir eylemde kullanmak disiplinsizlik olacağı gibi sözün değerini de azaltan bir davranış olacaktır. - Böylelikle eylemler, TSK’yi tartışılır hale getirerek, toplumda ayrışmalara sebep olmuş ve ordunun vatan millet Atatürk’e olan sevgisinden hiç şüphe duymayan millet nezdinde yıpranmasına neden olmuştur. - Söz konusu eylem toplumda asker yemininden vazgeçilmiş gibi TSK’ye olan güveni sarsar bir kanaat oluşmasına sebep olmuştur. *** Beş üye tarafından alınan ihraç kararına, dört üye muhalif kalmış ve özetle şunları vurgulamışlar: - Resmi törenin bitiminde söylenen “Mustafa Kemal’in askeriyiz” sözünün Türkiye Cumhuriyeti Anayasası’nın devletin nitelikleri arasında “Atatürk milliyetçiliğine bağlı” özelliğinin sayıldığı 2. maddesi ile Harp Okulları Yasası’nın maddeleri dikkate alındığında hukuka aykırılık teşkil etmediğini belirtmişler. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol - Eylemin devletin ve TSK’nin değerine zarar verecek nitelikte ağır suç teşkil eden fiil olarak kabul edilemeyeceği ve buna bağlı olarak Silahlı Kuvvetlerden ayırma cezasını gerektirir “Hizmete engel davranışlarda bulunmak” disiplinsizliğini de oluşturmayacağını söylemişler ve aksi yöndeki kabulün orantılılık ve hakkaniyete uygun düşmeyeceğini belirtmişler. *** Bugüne kadar Atatürk, Atatürkçülük, Kemalizm, NUTUK, Atatürk Milliyetçiliği, Altı Ok, Cumhuriyet Devrimi konularında çok yazı yazdım, birçok kitabımda bu konulara değindim; tarihe, Türkiye’ye ve Atatürk’e ilişkin beş kitabımda da doğrudan bu konuları irdeledim. Bu çerçevede bugüne kadar Atatürk düşmanlarının kimler olduğunu, Atatürkçülüğe, Kemalizme, kimlerin karşı olduğunu ve zarar verdiğini defalarca anlattım: 1) Osmanlı’yı işgal ederek topraklarını paylaşan ama Atatürk’e Kurtuluş Savaşı’nda yenilen, Ortadoğu, Balkanlar, Kafkaslar “Şeytan Üçgeni”nde, petrol bölgelerine komşu, Karadeniz’e çıkışı kontrol eden, Türkiye Cumhuriyeti gibi bir bölgesel gücün varlığını istemeyen Emperyalistler. 2) Bugünkü Türkiye Cumhuriyet’inden toprak isteyen, Aşırı Milliyetçi, Türk Düşmanı, Yunanlar, Ermeniler Ayrılıkçı Etnikçi Kürtler. (Aman dikkat; sadece toprak isteyen Aşırı Milliyetçi ve Etnikçileri kastediyorum. Sakın Yunan, Ermeni, Kürt düşmanlığı biçiminde algılanmasın.) 3) Demokratik, Laik ve Sosyal Hukuk Devleti’ne karşı olan; Şeriat Devleti’ni savunan Siyasal İslamcılar. 4) Atatürkçü olduklarını iddia ederek Atatürkçüleri, Demokratları, Devrimcileri, Sendikaları, Demokratik Toplum Örgütlerini, Demokrasiyi, Hukuku, Laikliği yok eden, Atatürkçülerin öldürülmelerini önlemeyen, Yunanistan, Kıbrıs, Avrupa Birliği ve NATO konularında Emperyalistlerin isteklerine boyun eğerek ulusal çıkarları perişan eden, Tarikatlarla, Cemaatlerle kol kola giren, Anayasa’ya zorunlu din derslerini sokan, sivil ve asker politikacılar. *** “Mustafa Kemal’in Askerleriyiz” diyenlerin “Mustafa Kemal’in Ordusundaki Askerler” oldukları unutulmamalıdır. Ve yine unutulmamalıdır ki Türkiye’nin bölgedeki en büyük gücü, Mustafa Kemal Atatürk’ün Demokratik, Laik Türkiye çizgisindeki Antiemperyalist ordusudur.",https://www.cumhuriyet.com.tr/yazarlar/emre-kongar/ataturk-dusmanlari-kimlerdir-2296748
Emre Kongar,Oligarşi nedir!,21 Şubat 2025 Cuma,"Oligarşi, bir toplumdaki siyasal, ekonomik ve toplumsal gücün, az sayıda kişi ve/veya grubun elinde toplanması durumunu tanımlar. İkili anlamı vardır: Hem bir grubu hem de bir rejimi tanımlar. Kimi zaman, Diktatörlük rejiminin toplumsal, ekonomik ve siyasal ilişkilerini tanımlamak için de kullanılır. Yönetim biçimi olarak geniş halk kitlelerinin karar alma süreçlerinden dışlandığı bir Diktatörlüktür. “Oligarşinin Tunç Kanunu”na göre Demokratik (veya Devrimci) her yönetim, zaman içinde, yönetim gerekliliklerinden (veya güç zehirlenmesinden dolayı) Oligarşiye dönüşür: Batı Rejimlerinde, sermaye sınıfının, örneğin ABD’de, (Eisenhower’in tanımıyla) “Askeri ve Endüstriyel Kompleks”in, Sosyalist Rejimlerde iktidar kadrolarının oluşturduğu (Milovan Jilas’ın tanımıyla) “Yeni Sınıf”ın yönetimi olarak tanımlanır. *** İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Oligarşi, hangi görüş ve ideolojiyle iktidara gelmiş olursa olsun, yönetimin, yöneticilerin, “kendi içinde ve kendileri için” bir “çıkar grubu” haline gelmesi ile ortaya çıkar. Oligarşi bazı sınıflara ve kimliklere, görünüşte dost, temelde düşmandır... Çünkü hem desteğe muhtaçtır hem de hepsinin kazanımlarını kendisine aktarmak, bir ülkenin bütün servet ve gelirine el koymak ister! Esas olarak milliyetçi ve dinci görünür... Oysa ne dindar ne de millidir! Sermaye sınıfından yana görünüp, onların sömürüsüne destek verir ama bu sınıfa da düşmandır, çünkü onun da gelirine ve elindeki servete göz dikmiştir. İşçi sınıfından, yoksullardan yana görünür ama emekçilerin sömürülmesine devam eder. *** Bütün sınıfları ve kimlikleri çapraz keser; güncel gereklere göre, hepsine, her birine hem dalkavukluk yapar hem de hepsini, her birini düşman ilan eder... Hatta kimi zaman da aynı grubu, aynı kimliği, aynı sınıfı, hem dost hem de düşman ilan eder ki herkesin aklı karışsın, bütün ilkeler, kurallar altüst olsun ve güç ve kuvvetin sadece oligarşinin ellerinde olduğunu herkes anlasın! *** Oligarşi, adaleti kendine bağlar; onu sopa olarak, toplumu korkutmak, susturmak ve terbiye etmek, muhaliflerini de cezalandırmak için kullanır. Toplumsal, ekonomik, siyasal, kültürel gerçekleri saptırır: Bütün istatistikleri, olayları, kendisini başarılı göstermek, toplumun bütün birikim ve kazanımlarını kendisine aktarmak için saptırır. Oligarşi, bazı dinarların sandığı gibi dinden, bazı milliyetçilerin sandığı gibi millilikten, bazı sendikaların sandığı gibi işçiden, bazı aymaz sermayedarların sandığı gibi burjuvadan yana da değildir! Sadece kendisinden yanadır ve ülkenin bütün kazanımlarına göz dikmiştir! *** Türkiye’de Demokrasi, tarikatların, toprak ağalarının, sermayenin, “İkinci Cumhuriyetçilerin” ve Emperyalizmin desteğiyle, Diktatörlüğü gizleyen bir Oligarşiye dönüşmüştür! Bir an önce Demokratik Laik ve Sosyal Hukuk Devleti olan Cumhuriyet Rejimi’ne dönülmesi için geniş tabanlı ittifaklar ve barışçı direnişler oluşturulmalıdır.",https://www.cumhuriyet.com.tr/yazarlar/emre-kongar/oligarsi-nedir-2302043
Emre Kongar,"Sandık güvenliği mi, aday mı daha önemli?",11 Şubat 2025 Salı,"Dilerim CHP, Cumhurbaşkanı adayını belirlemek için gösterdiği özeni, Sandık Güvenliği için de gösterir! Herkesin bildiği gibi bu İktidar, rejimi değiştirdiği 16 Nisan 2017 Halkoylamasını, yasalara aykırı oy sayımı ile gerçekleştirdi. *** 2023 Genel Seçimlerinden önce, Mayıs Ayı’nda yapılan araştırmaların sonuçları genel olarak, Kılıçdaroğlu’nun Erdoğan’dan üç-beş puan fazla oy alarak seçimi kazanacağını gösteriyordu. Ben dahil, pek çok kişi, iktidarın baskıcı ortamında yapılan Kamuoyu Araştırmaları sonuçlarının, konuşulan kişilerin çekingenliklerinden dolayı muhalefeti birkaç puan az gösterdiğini düşünüyor ve seçimi Kılıçdaroğlu’nun rahat kazanacağını bekliyordu. 14 Mayıs 2023 Genel Seçimlerinden sonra, iktidara yakın Sabah gazetesi yazarı Mahmut Övür, 16 Mayıs 2023 tarihinde, Erdoğan/AKP iktidarının “En muktedir” İçişleri Bakanı Süleyman Soylu için önemli bir övgü makalesi yazdı: “İçişleri Bakanı Süleyman Soylu’nun siyasi araştırma ve analiz konusunda iddialı olduğunu yakın geçmişten biliyorum... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol ...Ama bu seçim öncesi söylediklerine gerçekten şaşırdım. Seçim günü bile aynen şöyle diyordu: ‘Seçim yüzde 49.50 gibi biter. Çok uğraştık ama yarım puan ileri götüremedik. Sahada biraz farklı görünse de sonuç böyle olacak gibi. Mecliste ise rahatız. Cumhur ittifakı 320-325 arası milletvekili çıkartır.’ ” Cumhurbaşkanlığını nokta atışla tahmin eden Soylu, vekil sayısını da bilmiş. Cumhur ittifakı 322 vekil çıkardı. *** Genel Seçimlerden 10 ay sonra yapılan Yerel Seçimlerde ise AKP, CHP’nin arkasına düşmüş, ikinci parti olmuştu! Acaba 10 ayda Türkiye’deki seçmen tercihi büyük bir kayma mı göstermişti, yoksa Yerel Seçimlerde ''Sandık Güvenliği'' Genel Seçimlere göre daha mı iyi sağlanıyordu? *** Denge ve Denetleme Ağı, Genel Seçimlerden önce yaptığı toplantı sonunda Sandık Güvenliği için 20 öneri yapmış, bunların bazıları şöyle: - Sandık kurullarında tüm siyasi partilerin temsilcisi bulunmalı, siyasi partiler sandık kurullarına yedekli olarak temsilci göndermeli. - Sandık sonuç tutanaklarının toplam oyu gösteren bölümünün doğru doldurulması, oy toplamları ile sağlamasının yapılması, sandık sonuç tutanaklarının imzalanıp, mühürlenmesi kontrol edilerek, ıslak imzalı tutanakların eksiksiz alınması sağlanmalı. - Mühürsüz oy pusulaları ve zarflar geçersiz oylara sebep oluyor, dolayısıyla sandık kurulları tarafından mühürleme işlemi titizlikle yürütülmeli, vatandaşlar da zarfı ve pusulayı kontrol etmeli. - Sandıklar kapandığında oy kullanmamış kişilerin imza bölümünün çarpı ile kapatılıp kapatılmadığı kontrol edilmeli. - - Sandık kurulu görevlileri, müşahitler süreçler tamamlanana kadar sandık başından ayrılmamalı. - Sonuçların karşılaştırılabilmesi, gerekiyorsa itirazların yapılabilmesi için ıslak imzalı tutanaklar siyasi partilere ulaştırılmalı. - Barolarca oluşturulan çağrı merkezleri aracılığı ile gerektiği durumlarda avukatların yönlendirilmesi sağlanmalı. *** Unutmayın: 1) Şu andaki “Şahsım Devleti Rejim”i yasalara aykırı oy sayımı ile gerçekleştirildi. 2) Şu andaki Cumhurbaşkanı, Anayasa’nın 101’inci maddesi “Bir kimse en fazla iki defa Cumhurbaşkanı seçilebilir.” demesine rağmen, üçüncü kez Cumhurbaşkanı olarak görev yapmakta ve dördüncü kez Cumhurbaşkanı olmak istemektedir.",https://www.cumhuriyet.com.tr/yazarlar/emre-kongar/sandik-guvenligi-mi-aday-mi-daha-onemli-2298407
Emre Kongar,Enflasyon ve teğmenler,04 Şubat 2025 Salı,"TÜİK’in bastırılmış oranı bile enflasyonu aylık yüzde 5 olarak ilan etti... Avrupa’da ve ABD’de bırakın aylığı, yıllık yüzde 5 enflasyon bile felaket kabul ediliyor ve hemen mücadele başlatılıyor. Özetle halk AÇ! Ama herkes haklı olarak Teğmenlere ve komutanlarına yapılan haksızlığı konuşuyor. Çünkü herkes olayın, “Devlet”in temeli ile ilgili olduğunu biliyor. Bir kez daha, büyük resme bakalım. *** Devletin temeli Güvenlik ve Adalet’tir. Güvenlik ordu ile adalet ise mahkemelerle sağlanır. Ordu ve mahkemeler yozlaştırılırsa, o ülkede Güvenlik ve Adalet kalmadığı için Refah da olamaz... Halk vergilerle, enflasyonla, yolsuzluklarla, yasaklarla, yoksulluğa mahkûm edilir... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 85 milyon, bunu yaşayarak öğreniyor! *** Bir ülkede, mahkemeler tek bir kişinin iradesine bağlanırsa... Bir ülkede yurtsever bir Genelkurmay Başkanı, “Terörist” olarak hapse atılırsa... Bir ülkede mahkemelerde görev yapacak olanların arasında bir kişi, bir partinin Grup Başkan Vekili tarafından yeğeni olarak takdim edilirse... Tam o sırada, ülkenin Kurtuluş Savaşı’nın Başkomutanı, Kurtarıcısı ve Kurucu Cumhurbaşkanı olan Mustafa Kemal Atatürk’e bağlılık ifade eden Teğmenler ve komutanları Ordu’dan ihraç edilirse... Aynı sırada, bir kadını boğarak ve yakarak katleden bir caninin cezası, “canavarca duygularla hareket etmemiş” denilerek hafifletilmeye çalışılırsa... Ülkeyi yöneten iktidar, Anayasa tarafından kendisini denetlemekle yükümlü kılınan Anayasa Mahkemesi kararlarına hem saygı duymadığını ifade eder hem de bu kararları uygulamazsa... Sivil ve asker bürokrasideki ve mahkemelerdeki bazı kritik makamları liyakat yerine, iktidara sadakat gösteren ama yetersiz ve yeteneksiz olan kişilerle doldurur ve sonunda askeri bir darbe girişimine yol açarsa... Bu askeri darbe girişimini bahane ederek, ilan ettiği Olağanüstü Hal, OHAL kararları altında, atılan oyların sayımını, yasaların geçersiz saydığı oyları da geçerli sayarak yapar ve rejimi değiştirirse... Yine OHAL kararları ile sayıları yüz binleri aşan insanları, yargılamadan işten atarsa... Muhalif siyasal parti mensupları olan Belediye Başkanları’nı görevden alır, kimilerini de hapse atarsa... Bazı gazetecileri, haberleri gerçeğe uygun olarak aktardıkları halde, suçlayıp hapse atarsa... “Türkiye Cumhuriyeti”nin “Demokratik Laik ve Sosyal Hukuk Devleti” yıkılır... Ne ordu kalır ne mahkemeler... Ne güvenlik kalır ne adalet... Ne teğmen kalır ne orgeneral... Ne savcı kalır ne yargıç... Ve halk açlığa mahkûm edilir. Çünkü bir “Devlet” yıkılmış ama yerine yeni bir “Devlet” kurulamamıştır. KAHROLSUN EMPERYALİZM!",https://www.cumhuriyet.com.tr/yazarlar/emre-kongar/enflasyon-ve-tegmenler-2295964
Emre Kongar,İmamoğlu’nun adalet mücadelesi,28 Ocak 2025 Salı,"İktidar’ın İmamoğlu’na karşı yargı aracılığıyla giriştiği kabul edilemez saldırı, “kabul edilemez” ama “şaşırtıcı” değil. Bakın bu konuda, daha 14 yıl önce ne yazmışım! 14.05.2011 tarihli yazım. *** BİR SİYASAL OKSİMORON ÖRNEĞİ OLARAK ADALET VE KALKINMA PARTİSİ Sevgili okurlarım, bugünkü yazıma, her şeyden önce size teşekkür etmekle başlamak istiyorum: Yazarların yaşamları zordur. Yazarsınız, yazarsınız, tek bir olumlu ya da olumsuz ses gelmez! Sonra bir gün bir şey olur... Bir hata yaparsınız. Veya çok dikkati çeken bir noktaya parmak basarsınız. Ya da bir soru sorarsınız. Otobid ile ücretsiz ekspertiz Otobid Fiyatı Gör Gelen yanıtlar, tepkiler, övgüler, sövgüler, eleştiriler, birdenbire okunan ve izlenen bir yazar olduğunuzu anımsatır size. Elbette Cumhuriyet okurlarını normal gazete okurları gibi görmüyorum. Onların hem ilgilerinin hem de entelektüel kapasitelerinin ortalama gazete okurunun çok üstünde olduğunu biliyorum. (Bu sözlerden sonra, okurlarımdan “oksimoron” terimine Türkçe karşılık bulmalarını istemem üzerine gelen önerileri alıntılıyorum, oksimoron teriminin farklı kullanımlarına işaret ediyorum ve yazıya aşağıdaki gibi devam ediyorum.) Gelelim yine bir farklı kullanıma, “Bir siyasal oksimoron örneği olarak Adalet ve Kalkınma Partisi”ne: Geçen yazılarımdan birinde Türkiye’de siyasetin oksimoron kavramlar üzerinden yapıldığına, örneğin AKP’nin kendini hem “değişimci” hem de “Muhafazakâr Demokrat” olarak tanımlamasının oksimoron niteliğine değinmiştim. Bugün partinin ismiyle icraatı arasındaki oksimoron ilişkiye dikkat çekmek istiyorum: Partinin adı “Adalet ve Kalkınma Partisi”. Sekiz buçuk yıllık iktidar döneminde “Adalet”i ne hale getirdikleri ortada; fazla lafa gerek yok! “Kalkınma”ya gelince, kendilerini, bazı yakınlarını ve taraftarlarını “kalkındırdıklarına” kuşku yok. Ya halkın geri kalanı: Büyüyen işsizlik, uçurumlaşan gelir dağılımı farkları, satılan üretim tesisleri, büyüyen cari açık, vs., vs. Sanıyorum, Türkiye’de siyasetin son yıllarına tartışılmaz bir biçimde damgasını vuran AKP, oksimoron’un siyasal kullanımına en güzel örneklerden birini oluşturuyor. *** Evet sevgili okurlarım, 14 yıl önce, Ergenekon, Balyoz, Askeri Casusluk, odatv, davaları sırasında, yani “Birinci Silivri Trajedisi” zamanında, iktidarın yaptıklarını, yukarıdaki gibi yazmışım. 14 yıl sonra geldiğimiz noktada, “İkinci Silivri Trajedisi” döneminde, “Adalet ve Kalkınma Partisi”ni, “Adalet” ve “Kalkınma” konularında gösterdiği başarılardan (!) dolayı kutlamak gerek!",https://www.cumhuriyet.com.tr/yazarlar/emre-kongar/imamoglunun-adalet-mucadelesi-2293557
Emre Kongar,"Gezi Direnişi, Ayşe Barım ve Osman Kavala!",09 Şubat 2025 Pazar,"Gezi Parkı Direnişi, Taksim Gezi Parkı’nda yapılmak istenen inşaata ve bu inşaat için ağaçların kesilmesine karşı başlatılan bir masum protesto eylemiydi. Ama iktidar, lidersiz ve örgütsüz olan, polisin orantısız şiddet kullanması sonunda, kendiliğinden bütün Türkiye’ye yayılan bu Barışçı ve Demokratik eylemden dolayı, insanları “darbecilikle” suçlayarak hapse attı. Osman Kavala, Can Atalay, Tayfun Kahraman, Mine Özerden ve Çiğdem Mater Utku hâlâ hapiste. Her bir mahkûmun hukuk ve aile öyküsü ise ayrı bir trajedi. *** İktidar, 31 Mart 2024 seçimlerinde seçmen desteğini yitirdiği anlaşılınca, giriştiği baskıcı atılımlar bağlamında, zaten haksız ve hukuksuz olan Gezi Davası’nı yeniden gündeme getirdi ve 12 yıl önceki olayla ilgili olarak sanatçı camiasına da baskı yapmaya başladı. Öyle anlaşılıyor ki bundan sonra yapacakları haksızlıklar ve hukuksuzluklar konusundaki eleştirileri şimdiden susturmaya çalışıyor! Bu bağlamda birçok ünlü oyuncunun menajerliğini de yapan Ayşe Barım sektörde tekelleşmeye neden olduğu iddiasıyla suçlandı. Kendisine karşı çıkan oyuncuları piyasadan uzaklaştırdığı öne sürüldü. İstanbul Cumhuriyet Başsavcılığı ve Rekabet Kurulu soruşturma başlattı. Barım’a daha sonra da 12 yıl önceki Gezi Parkı Direnişi’ni planlamak suçlaması yöneltildi ve 27 Ocak’ta tutuklandı. Mahkemeye sevk yazısında Barım’ın “olayları planlayan, örgütleyen ve yönlendiren, iradesi sorularak bu yönde kendisinin karar bildirerek yön verici ve belirleyici kişilerden olduğu” iddia edildi. “Türkiye Cumhuriyeti hükümetini ortadan kaldırmaya veya görevini yapmasını engellemeye teşebbüse yardım etmek” ile suçlandı. “Etki Ajanlığı” yasa tasarısı Meclis’te kabul edilmemiş olmasına rağmen, Barım’ın şirket faaliyetlerinin “etki ajanlığı amacı itibarıyla ve kastını ortaya koyması açısından dikkate değer olduğu” da öne sürüldü. *** Bu olaya, kendisi de haksız ve hukuksuz olarak hapse mahkûm edilmiş olan Osman Kavala isyan etti ve hapisteki hücresinden bir açıklama yayımladı: “Bir süredir izlediğimiz tutuklamalar endişe vericidir. Ayşe Barım’la ilgili yapılanlar, Gezi davasında yaşadığımız gerçekliği tahrif etme ve algı yaratmanın çarpıcı bir örneği. İstanbul Başsavcılığı’nın 24 Ocak’ta kamuoyuna yaptığı açıklamada, Barım’ın gözaltına alınma gerekçelerinden birinin, benimle Gezi olaylarıyla ilgili yoğun iletişiminin tespit edilmesi olduğu belirtiliyor. Halbuki savcılığın elindeki telefon trafiği kayıtlarından Barım’la konuşmalarımızın Gezi protestoları bittikten sonraki tarihte başladığının anlaşılmaması mümkün değil. Gezi öncesinde, sırasında ve sonrasında telefonlarım dinleniyordu. Savcı iddia edilen türden hiçbir konuşma olmadığının bilgisine de sahipti. Barım’ın, belediye başkanlarının, siyasetçilerin ve gazetecilerin tutuklanmalarında görülen ortak özellik, artık suçlamalar ile suçlananların eylemleri arasında hukuki ilişki kurma ve inandırıcı delil ortaya koyma gereği duyulmamasıdır. Bu uygulama Gezi davasında yetkin hale getirildi, Gezi davası kamuoyunu bu uygulamaya alıştırmak için kullanıldı. Son günlerde ortaya çıkan Gezi protestolarını kriminalize etme gayretinin de bu amaca hizmet ettiğine inanıyorum.” *** Barım’ın gözaltına alınmasından sonra bazı sanatçılar da ifadeye çağrılmıştı. Halit Ergenç ve Rıza Kocaoğlu’nun Gezi Parkı eylemlerine kendi istekleriyle katıldıklarını ve Memet Ali Alabora ile irtibatlı olmadıklarını beyan ettikleri öğrenildi. Ancak savcılık iki oyuncunun Barım ve Alabora ile birlikte eylem görüntülerinin olduğu gerekçesiyle “yalancı tanıklık” suçlamasıyla ayrı bir soruşturma başlattı. *** Anlaşılan İktidar, seçmen desteğini yitirdikçe yargı erkini daha şiddetle istismar etmeye başlıyor!",https://www.cumhuriyet.com.tr/yazarlar/emre-kongar/gezi-direnisi-ayse-barim-ve-osman-kavala-2297753
Emre Kongar,Kürt sorunu demokratik rejim sorunudur!,05 Ocak 2025 Pazar,"Erdoğan/AKP yönetiminin 23 yıllık iktidarı, Türkiye’yi açlığa, adaletsizliğe, totaliterliğe evrilen otoriterliğe, iç ve dış çatışma sorunlarına mahkûm ettiği sırada “Kürt Sorunu” gündeme hâkim oldu. Bir başka biçimde ifade edilirse “Yeni bir Açılım Süreci”, “Yeni bir Barış Süreci”, “Çözüm Süreci”, “İmralı Açılımı” gibi terimlerle ifade edilen “Kürt Sorunu” siyasal gündemin başına yerleşmişken Türkiye’nin önünde refah, adalet, demokrasi, iç ve dış barış sorunları var! Açlık, Refah Sorunu’na... Adaletsizlik, Hukuk Sorunu’na... Totaliterliğe evrilen otoriterlik, Demokratik Rejim Sorunu’na... İç ve dış çatışma, İç ve Dış Barış Sorunu’na... İşaret ediyor! *** Açlığa yol açan, Refah Sorunu, iktidarın ülke kaynaklarını kendi oligarşisine aktarmasından ve yeni kaynak yaratamamasından kaynaklanıyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Adaletsizliğe yol açan. Hukuk Sorunu, iktidarın yargı mekanizmasını tek bir kişinin iradesine bağlamasının yani “Şahsım Devleti”nin sonucu. Totaliterliğe evrilen otoriterliğe yol açan, Demokratik Rejim Sorunu, Parlamenter Demokratik Rejim’in tahrip edilmesine ve “Şahsım Devleti”nin kurulmuş olmasına bağlı. İç ve dış çatışmaya yol açan, İç ve Dış Barış Sorunu, Kürt Sorunu’na ve Suriye Savaşı’na bağlı. Toplumu bunaltan bütün bu sorunların en karmaşık ve sınırları belirsiz olanı, “Kürt Sorunu” denen ama gündemin başına oturtulan süreç. *** Nedir Kürt Sorunu: İster dar anlamla, “Türkiye’de PKK terör örgütünün, Suriye’de de PYD ve YPG’nin varlığı” diye tanımlayın. İster geniş anlamda, “Eşit Vatandaşlık Sorunu” diye tartışmalı ve belirsiz bir biçimde tanımlayın. “Kürt Sorunu” denen sorun doğrudan doğruya bir İç ve Dış Barış ve bir Demokratik Rejim sorunudur. Bir başka deyişle, “Kürt Sorunu”nu isterseniz sadece “Terör Sorunu” olarak isterseniz sınırları ve anlamı belirsiz bir biçimde “Eşit Vatandaşlık Sorunu” olarak tanımlayın, bu sorun doğrudan doğruya bir “Demokratik Rejim” sorunudur. Dolayısıyla, “Totaliterliğe Doğru Evrilen Otoriter bir Rejim” bu sorunu çözemez! *** “Kürt Sorunu” ile bugünkü öteki sorunların ilişkilerini iyice vurgulayalım: Refah sorunu olan, açlıkla boğuşan bir toplumda Kürt Sorunu tek başına çözülemez. Hukuk sorunu olan, Adaletsizlikle boğuşan bir toplumda, tek başına Kürt Sorunu çözülemez. Komşusu Suriye ile çatışma durumunda olan bir ülkede, Kürt Sorunu tek başına çözülemez! Ve yukarıda belirttiğim gibi, “Totaliterliğe Doğru Evrilen Otoriter bir Rejim” içinde, “Şahsım Devleti” ile Kürt Sorunu çözülemez! Bütün öteki sorunların çözümleri gibi, Kürt Sorunu’nun çözümü de “Demokratik Rejim Sorunu”nun çözümüne bağlıdır!",https://www.cumhuriyet.com.tr/yazarlar/emre-kongar/kurt-sorunu-demokratik-rejim-sorunudur-2286044
Emre Kongar,İktidarın umudu Trump mı?,10 Ocak 2025 Cuma,"ARTIK İYİCE ANLAŞILDI Kİ BAHÇELİ TARAFINDAN ANİDEN GÜNDEME GETİRİLEN “YENİ SÜREÇ” HİÇ DE ÖYLE “ANİDEN” ATILMIŞ BİR ADIM DEĞİL: Bu “Yeni Süreç”in, iktidar tarafından, ABD, HTŞ, İmralı ve hatta belki başka yerlerle de yürütülen uzun ve ince temaslar sonunda, Trump’ın ABD’de iktidarı devralmasına dayalı yeni bir proje olduğu açık! *** BU YENİ “SÜRECİ” ANLAMAK İÇİN TRUMP’I VE ABD’NİN ORTADOĞU POLİTİKASINI İYİCE İRDELEMEK GEREK: ABD’nin Ortadoğu politikasının, İsrail’in güvenliğini sağlamak için, bölgede, Suriye ve İran’ın başını çektiği Yahudi düşmanlığının etkisini önlemek istediği, bunun için de (tercihen yarı laik) bir Kürt devleti kurmaya yönelik olduğu bilinen bir gerçek. Etnik ayrımcılığa ve etnik devlet yapısına dayalı olan bu politika, Kürtlerin yoğun bulunduğu dört ülkeyi ilgilendiriyor: Türkiye, İran, Irak ve Suriye. Politikanın Irak ayağı, Saddam’ın devrilmesi ve Irak’ta (bizim “Kuzey Irak Kürt Bölgesi” dediğimiz) Irak, Kürt Özerk Yönetimi’nin kurulmasıyla halledildi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Suriye’de, Esad’ın devrilmesiyle, aynı yapının Suriye’de de gerçekleştirilmesi için ilk önemli adım atıldı. PKK ile ilişkili olan PYD ve YPG örgütleri Suriye’deki bu yapılanmanın ilk çekirdeği olarak ortaya çıktı. ŞİMDİ ABD AÇISINDAN SORUN: HTŞ yönetimi ile iyi ilişkileri olan ve Suriye’deki duruma hâkim görünen Türkiye’nin, Suriye’deki Kürt oluşumunun, PKK’nin uzantıları tarafından yapılandırılmasından dolayı, bunu bir terör tehdidi olarak algılaması ve karşı çıkması. PEKİ, PRAGMATİST ABD BU SORUNU NASIL ÇÖZER? PKK’ye silah bıraktırıp onu terör örgütü olmaktan çıkartarak Türkiye’nin Suriye’deki Kürt siyasal oluşumunu tehdit olarak görmesini engelleyerek! *** ŞİMDİ BU DÜŞÜNCELER IŞIĞINDA TRUMP’IN SON SÖZLERİNE BAKALIM: VOA Türkçe’nin aktardığına göre, Trump’a, ABD’nin Suriye’deki askeri kapasitesi sorulduğunda verdiği yanıtlar şöyle: “Bunu size söylemeyeceğim çünkü bu askeri stratejinin bir parçası. Ancak bu Türkiye ile ilgili. Türkiye 2000 yıldır farklı isimler ve farklı şekillerde o ülkenin peşinde. İçeriye (Suriye) giren insanlar Türkiye’den. Cumhurbaşkanı Erdoğan benim arkadaşım. Sevdiğim, saygı duyduğum bir kişi. Sanırım o da bana saygı duyuyor. Kürtler ve Türkiye doğal düşmanlar, Ancak Erdoğan peşlerinden gitmedi. Geçmişte de yapmadı. Başlamıştı ve ben de ‘Lütfen bunu yapma’ dedim. O da yapmadı.” Ayrıca Trump’ın yeni döneminde, ABD’yi dünyadan biraz geri çekeceği, çatışmalar ve savaşlar konusunda, “Kendi sorunlarını kendileri çözsünler” havasında olduğu da biliniyor. *** PEKİ ABD’NİN YUKARIDA AÇIKLADIĞIM GİBİ BİR ÇÖZÜM MODELİ VARSA BİLE, BU MODEL GERÇEKLEŞEBİLİR Mİ? Hayatın, siyasetin gerçekleri, insan psikolojisinin karanlık dehlizleri, politikacıların ilkel egoizmi ve fırsatçılığı, kişilerin iktidar beklentileri, terör örgütleri, ABD’nin İran’daki elçiliğinde rehin olan görevlilerini kurtarmaktaki beceriksizliği, kimlik politikalarının mantıkİ çözümleri engellemesi gibi faktörler düşünülürse, BİLEMİYORUM! ONUN İÇİN YAZIMIN BAŞLIĞINI BİLE BİR SORU BİÇİMİNDE KOYDUM!",https://www.cumhuriyet.com.tr/yazarlar/emre-kongar/iktidarin-umudu-trump-mi-2287821
Emre Kongar,Ayşe Barım olayı,26 Ocak 2025 Pazar,"Ünlü dizi oyuncularının temsilciliğini yapan bir sanatçı ajansı yöneticisi Ayşe Barım önce “Tekelcilik” suçlamasıyla gözaltına alındı, sonra 12 yıl önceki “Gezi Parkı Direnişi” dolayısıyla suçlandı. Arkasından televizyon dizilerinde oynayan ünlü sanatçılar da sorguya çağrıldı. Akla, mantığa, hukuka aykırı bu olay, tam da Zafer Partisi Genel Başkanı Ümit Özdağ’ın, “Cumhurbaşkanı’na hakaretten” gözaltına alınmasından ve “Halkı Kin ve Düşmanlığa Tahrik” suçlamasıyla tutuklanmasından sonra, Kartalkaya yangınının hemen ertesinde ve Kürt Konusundaki “Yeni Açılım” sürerken, Erdoğan’ın Cumhurbaşkanlığı sürecinin uzatılması için Anayasa değişikliği önerildiği sırada, meydana geliyor. Bütün bu olaylar da Erdoğan/AKP iktidarının 31 Mart 2024 Yerel Seçimlerinde CHP’nin arkasına, ikinci sıraya düşmesinden sonra yaşanıyor. Ben dizi sektörünü bilmem, Ayşe Barım adını da ilk kez duydum. Bu nedenle konuyu anlamak için İnternette bir araştırma yaptım ve önüme Erdoğan’ın 2017 yılında yaptığı bir konuşmanın haber metni düştü. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Haberin ve Erdoğan’ın bu konuyla ilgili söylediklerinin özeti aşağıda. (Haber metinleri siyah, konuşma metinleri italik.) *** 28 Mayıs 2017, İSTANBUL Cumhurbaşkanı Recep Tayyip Erdoğan bugün İstanbul Ensar Vakfı’nın 38. Genel Kurulu’na katıldı. Birçok milletvekili ile belediye başkanının da katıldığı genel kurulda konuşan Cumhurbaşkanı Erdoğan, Adalet ve Kalkınma Partisi’nin 14 yıldır iktidarda olduğunu ancak sosyal ve kültürel alanda iktidar olamadığını söyledi. “Biliyorsunuz siyasi olarak iktidar olmak başka bir şeydir. Sosyal ve kültürel iktidar ise başka bir şeydir. Biz 14 yıldır kesintisiz siyasi iktidarız. Ama hâlâ sosyal ve kültürel iktidarımız konusunda sıkıntılarımız var.” Erdoğan: Medya, sinema, bilim, teknoloji ve hukukta milliyetine yabancı hizipler iş başında. “Medyadan sinemaya, bilim teknolojiden hukuka kadar pek çok alanda hâlâ en etkin yerlerde ülkesine ve milletine yabancı zihniyetteki kişilerin, ekiplerin, hiziplerin bulunduğunu biliyorum. Açıkça söylemek gerekirse bu durumdan da büyük üzüntü duyuyorum.” Cumhurbaşkanı, Taksim Gezi Parkı’na AVM yapılmasına tepki olarak 31 Mayıs 2013’te başlayan ve kısa sürede tüm Türkiye’ye yayılan Gezi Olaylarının yıldönümü yaklaşırken bu konudan duyduğu rahatsızlığı 15 Temmuz Darbe Girişimi örneğiyle bir kez daha gözler önüne serdi. “15 Temmuz’un en büyük kahramanlarından biri de gençlerimizdir. O gece oraya gelenler Gezi Parkı’nın gençleri değildi. Bunu iyi görmemiz lazım. O gece oraya gelenler vatanını, milletini seven; bayrağı, ezanı için yola koyulan gençlerdi.” Erdoğan’ın sözlerine Twitter üzerinden yanıt veren Cumhuriyet Halk Partisi’nin eski Parti Sözcüsü ve İstanbul milletvekili Selin Böke, Ensar Vakfı’nın Karaman’daki evlerinde görev yapan bir öğretmenin tecavüz olayını gündeme getirdi. Böke, “Geziciler bugünün çocuklarıyla paylaşacakları özgür bir ülke istedi. AKP Genel Başkanı tecavüzle anılan Ensar’ın kürsüsünden bu gençliğe saldırıyor. Ensar gibilerle mücadele ancak Ensar’lara itibar ve imkân sağlayan bu siyasi zihniyetle mücadele ederek mümkündür” dedi. *** Sevgili ve değerli okurlarım, yukarıdaki haber özeti ve konuşma alıntılarım, İktidarın “Kültürel Egemenlik” konusundaki sıkıntılarını ve bu sıkıntıları nasıl Gezi Parkı’na bağladığını birinci ağızdan anlatıyor. Yorumsuz olarak bilginize sundum.",https://www.cumhuriyet.com.tr/yazarlar/emre-kongar/ayse-barim-olayi-2292942
Emre Kongar,Bu gidişe ‘Dur!’ demeyenlere sorular,17 Ocak 2025 Cuma,"Adalet olmadan Barış olur mu? Adalet olmadan Demokrasi olur mu? Ey AKP’liler de dahil tüm politikacılar, ey iktidarla iş yapanlar da dahil bütün iş insanları, Adalet olmayınca kimsenin can ve mal güvenliğinin kalmadığının farkında değil misiniz? “Birinci Silivri Trajedisi” ile yıkılan Devlet yapısının yerine oluşturulan “Şahsım Devleti Rejimi”nin Adaleti yok ettiğini görmüyor musunuz? İktidarın kendi yaptığı Anayasa’ya bile uymadığını, “İkinci Silivri Trajedisi Dönemi”ni başlattığını görmüyor musunuz? Bu Rejim’in bu İktidar’ın ülkenin sadece bugününü değil, yarınını da ipotek ettiğini, sadece sizin değil, çocuklarınızın, torunlarınızın bile geleceğini kararttığını görmüyor musunuz? Bu iktidar tarafından ülke kaynakları doğrudan kendi oligarşisine aktarıldığı için, halkın açlığa mahkûm edildiğini görmüyor musunuz? Ey hukukçular, ey akademisyenler, bu iktidarın, emrine aldığı bazı sözde hukukçular aracılığıyla, “Demokratik, Laik ve Sosyal Hukuk Devleti”ni yok edişine sessiz kalmak sizi rahatsız etmiyor mu? İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ey siyasal partiler, İktidar’ın Demokratik Laik ve Sosyal Hukuk Devleti’ni yok etmesi sonunda sizin de yok olacağınızı görmüyor musunuz? DEM Parti’nin ve CHP’nin seçilmiş Belediye Başkanları, tartışmalı gerekçelerle görevlerinden alınıp bir bölümünün yerlerine kayyımlar atanır, bir bölümü hapsedilirken, iktidar kaybettiği belediye başkanlıklarına zorla el koyarken ülkede adalet, Demokrasi ve Barış olabilir mi? “Birinci Silivri Trajedisi” sırasında, yine bu iktidarın yönetimi altında, bu ülkenin Genelkurmay Başkanı’nın Terör Örgütü Lideri olarak suçlanarak mahkûm edilip hapse atıldığını unuttunuz mu? Zamanın Genelkurmay Başkanı’nı Terör Örgütü Lideri olarak mahkûm edenler şimdi nerede, bilmiyor musunuz? Kimler 15 Temmuz 2016’da Darbe Girişimi yaptılar; onları Darbe Girişimi’nde bulunacak yerlere hangi İktidar getirdi? “Birinci Silivri Trajedisi” sırasında, CHP lideri Kılıçdaroğlu, “Bu tür mahkemeler olağanüstü dönem mahkemeleridir, adalet dağıtmazlar, güç odaklarına itaat ederler, iktidarın sopasıdırlar, toplumu şekillendirmek isterler. Adaleti katledenler inanın geldikleri gibi gidecekler” demedi mi? O zamanki HSYK’nin Birinci Daire Başkanı İbrahim Okur da şöyle demişti bu mahkemeler için: “ÖYM savcı ve hâkimlerinin ruh halini, basketbol ya da voleybol maçında başlamadan önce saha ortasında kafa kafaya vererek galibiyet kararlılığı sergileyen sporcuların ruh haline benzetiyorum ben.” *** Eşzamanlı yaşanan “Kayyım Süreci”, “Yeni Süreç”, “Teğmenlerin Yargılanması” ve “Yeni Anayasa” girişimi, aynı iktidarın, kendi ömrünü uzatmak için giriştiği marifetler... Çözüm, hukuk devleti ve bağımsız adalet, tam bir laik demokrasi, koşulsuz insan haklarıdır: Bunları da ancak yeni bir Meclis sağlar! Unutmayın: YA HEP BİRLİKTE YA HİÇBİRİMİZ!",https://www.cumhuriyet.com.tr/yazarlar/emre-kongar/bu-gidise-dur-demeyenlere-sorular-2290032
Emre Kongar,Demokratik rejim için direnmek anayasa emridir!,19 Ocak 2025 Pazar,"Cumhuriyet’in dünkü “Olayların Ardındaki Gerçek” yazısı “İktidarın, Rejim’e ve Muhalefet’e karşı saldırısını”, bunun sonucu olarak Ekrem İmamoğlu’nun ön plana çıktığını ve CHP’nin bu saldırıya boyun eğmeyeceğini net olarak vurgulamıştır. Özgür Özel’in “Savaş İlanı” dediği, Ekrem İmamoğlu’nun ise asıl hedefin kendisi olduğunu açıkladığı, İktidarın bu “Topyekûn Saldırısı” karşısında “Topyekûn Direniş” yapılması gerektiği açıktır: Çünkü “Demokratik Laik ve Sosyal Hukuk Devleti Rejimi”nin “Millet tarafından” savunulması, Anayasa emridir. Bu Anayasa için direnmek, her Türk vatandaşının, özellikle de her Medya Şirketi’nin, başta Meslek Odaları ve Sendikalar olmak kaydıyla her Demokratik Toplum Örgütü’nün ve elbette, öncelikle her Siyasal Parti’nin görevidir. *** Bakın Anayasa’mız, GİRİŞ bölümünde, bu emri bize nasıl vermiş: Türk Vatanı ve Milletinin ebedi varlığını ve Yüce Türk Devletinin bölünmez bütünlüğünü belirleyen bu Anayasa; Türkiye Cumhuriyeti’nin kurucusu, ölümsüz önder ve eşsiz kahraman Atatürk’ün belirlediği milliyetçilik anlayışı ve onun inkılap ve ilkeleri doğrultusunda; İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Dünya milletleri ailesinin eşit haklara sahip şerefli bir üyesi olarak; Türkiye Cumhuriyeti’nin ebedi varlığı, refahı, maddi ve manevi mutluluğu ile çağdaş medeniyet düzeyine ulaşma azmi yönünde; Millet iradesinin mutlak üstünlüğü, egemenliğin kayıtsız şartsız Türk Milletine ait olduğu ve bunu millet adına kullanmaya yetkili kılınan hiçbir kişi ve kuruluşun, bu Anayasada gösterilen hürriyetçi demokrasi ve bunun icaplarıyla belirlenmiş hukuk düzeni dışına çıkamayacağı; Kuvvetler ayrımının, Devlet organları arasında üstünlük sıralaması anlamına gelmeyip, belli Devlet yetki ve görevlerinin kullanılmasından ibaret ve bununla sınırlı medeni bir işbölümü ve işbirliği olduğu ve üstünlüğün ancak Anayasa ve kanunlarda bulunduğu; Hiçbir faaliyetin Türk milli menfaatlerinin, Türk varlığının, Devleti ve ülkesiyle bölünmezliği esasının, Türklüğün tarihi ve manevi değerlerinin, Atatürk milliyetçiliği, ilke ve inkılapları ve medeniyetçiliğinin karşısında korunma göremeyeceği; Ve laiklik ilkesinin gereği olarak kutsal din duygularının, Devlet işlerine ve politikaya kesinlikle karıştırılamayacağı; Her Türk vatandaşının bu Anayasadaki temel hak ve hürriyetlerden eşitlik ve sosyal adalet gereklerince yararlanarak milli kültür, medeniyet ve hukuk düzeni içinde onurlu bir hayat sürdürme ve maddi ve manevi varlığını bu yönde geliştirme hak ve yetkisine doğuştan sahip olduğu; Topluca Türk vatandaşlarının milli gurur ve iftiharlarda, milli sevinç ve kederlerde, milli varlığa karşı hak ve ödevlerde, nimet ve külfetlerde ve millet hayatının her türlü tecellisinde ortak olduğu; Birbirinin hak ve hürriyetlerine kesin saygı, karşılıklı içten sevgi ve kardeşlik duygularıyla ve “Yurtta sulh, cihanda sulh” arzu ve inancı içinde, huzurlu bir hayat talebine hakları bulunduğu; FİKİR, İNANÇ VE KARARIYLA anlaşılmak, sözüne ve ruhuna bu yönde saygı ve mutlak sadakatle yorumlanıp uygulanmak üzere; TÜRK MİLLETİ TARAFINDAN, demokrasiye âşık Türk evlatlarının vatan ve millet sevgisine, emanet ve tevdi olunur! *** Cumhurbaşkanı ve bütün milletvekilleri bu Anayasa’yı koruyacaklarına yemin etmiş, ant içmişlerdir. Onların bu yeminlerine uymalarını beklemek ve bunu sağlamak, bu amaçla direnmek, Anayasa emridir!",https://www.cumhuriyet.com.tr/yazarlar/emre-kongar/demokratik-rejim-icin-direnmek-anayasa-emridir-2290660
Emre Kongar,Devlet çökertilince!,23 Ocak 2025 Perşembe,"İçlerinde tatil döneminde eğlenmek ve dinlenmek için otele giden ailelerin ve çocukların çoğunlukta olduğu 79 yurttaşımızın canını alan “Kartalkaya Yangını Faciası”, bir “Devlet Yapısı”nın “çökertilme sürecinin” sonucudur: 1) İktidar önce yargıyı, “Ayak Bağı” olarak suçladı ve kendi emrine aldı. 2) Sonra, yargıyı kullanarak sivil ve asker bürokrasiyi, üniversiteleri, medyayı, tek bir kişinin emrine verdi ve Anayasa’mızda “Demokratik Laik ve Sosyal Hukuk Devleti” olarak tanımlanan Türkiye’nin “Klasik Devlet Yapısını” çökertti: 3) 16 Nisan 2017 tarihinde, yasalara aykırı oy sayımıyla sonuçlandırdığı ve Prof. Sami Selçuk’un “Hukuk Dünyasında Doğmayan Halk Oylaması” dediği olayla da bu yaptıklarını, “Şahsım Devleti” dediğim, “Cumhurbaşkanlığı Hükümet Sistemi” adıyla, “kitabına” uydurdu. 4) Bu süreçte, Anayasa’yı ve yasaları değiştirdi. Yoruma açık, muğlak maddelerle, her yaptığını “kitabına uydurabileceği” ve herkesi, her an, her yerde suçlayabileceği, hapse atabileceği hükümler getirdi. 5) Devletin kurumlarını ve kurallarını partinin ve parti liderinin emrine göre düzenledi. Devletin işleyişini, nesnel kurallara göre değil, iktidarın öznel isteklerine ve özel durumlarına göre uyarladı. Atamaları liyakate göre değil, sadakate göre yaptı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 6) Her konuyu, her olayı, o konunun ya da o olayın niteliğine göre değil, ilgili kişilerin kendilerinden olup olmadığına göre değerlendirdi; bunu kural yaptı. 7) Denetimleri, kuralları, cezaları, “kendilerinden olanlara” işlemez hale getirdi; kendinden olanlar için, ihmallere, yasa dışılıklara, hatta cana ve mala kasteden suçlulara, “cezasızlık” uygulamasını esas yaptı. 8) Partili olanları, kişiye biat edenleri, önce hakaret edip sonra merhamet dileyenleri, dönekleri, yasaların, kuralların üstünde yaşatmaya başladı. 9) Cezalandırmak istediklerine göre suçlar icat etti. Özellikle gazeteciler ve politikacıları, tartışmalı suçlamalar ve kovuşturmalarla hapse atmaya başladı. 10) Yağmayı, yolsuzlukları ve yoksulluğu yaygınlaştırdı. Bu yolla yandaşlarına büyük bir gelir ve sermaye aktarması gerçekleştirdi, bunun eleştirilmesini karartmalar ve yasaklamalarla engelledi. 11) Ülke kaynaklarını, oligarşiye aktararak bitirdi. Enflasyonu fırlattı, halkı açlığa mahkûm etti. Ülkedeki hizmetler üzerinden, liyakat ve denetim kalktığı, kaynaklar da tüketildiği için, hizmetlerin kalitesi ve sürekliliği bozuldu. Bu durum, insanların sadece günlük yaşamlarını zorlaştırmakla kalmadı, can ve mal güvenliklerini de yok etti. Elbette, normal ve ölümcül kazalar da arttı! *** Sonuç olarak “Klasik Devlet Yapısı çökertilince” toplumda ne adalet kaldı ne can ve mal güvenliği ne de haber ve bilgi paylaşımı: Sokaktaki kablo, işyerindeki patlama, yurttaki ve oteldeki yangın, madendeki çöküntü ve toprak kayması can almaya ve bu konulardaki haberler kısa sürelerle de olsa yasaklanmaya başladı. “Çökertilen Devletin” onarılması için çözüm: “Demokratik, Laik ve Sosyal Hukuk Devleti”nin işlemesini sağlayacak olan “Parlamenter Demokrasinin” yeniden hayata geçirilmesi ve bunun için de “Topyekûn Seferberlik” yapılmasıdır!",https://www.cumhuriyet.com.tr/yazarlar/emre-kongar/devlet-cokertilince-2291984
Emre Kongar,Vatandaş zehirlenirken,07 Ocak 2025 Salı,"Yok hayır; belli grupları, beli kimlikleri, belli siyasetleri “dışlamayı”, “düşmanlaştırmayı”, “hainlikle suçlamayı”, muhalifleri, “çöp”, “çukur” diye nitelemeyi, halkı birbirine düşman etmeyi, ikide bir iç ve dış siyaset değiştirip dostu düşman, düşmanı dost yapmayı ve tetikçi yazarları bile aptala dönüştüren virajları, özetle “psikolojik, sosyolojik zehirlenmeyi” kastetmiyorum: Resmen ve alenen, halkın aflatoksin, Salmonella gibi zehirlerle zehirlenme sürecini anlatmaya çalışıyorum. Bir ülkede üretilen gıdalar halkı zehirliyorsa, bu cinayetin sorumlusu kimdir? Elbette o ürünlerin üretimini kontrol etmeyen iktidardır. Ve elbette o iktidarı yönetime getiren ve bu ihmali cezalandırmayan siyasettir. Ve elbette, o siyaseti üreten rejimdir! Türkiye’de rejim, “Demokratik Parlamenter Rejimden”, “Şahsım Devleti Rejimi”ne dönüşmüş, totaliterliğe doğru evrilen otoriter bir rejimdir. Dolayısıyla, Türkiye’de, vatandaşının zehirlenmesini engellemeyen, engelleyemeyen sorumlu, “Şahsım Devleti Rejimi”dir. En son zehirli ürün haberi Cumhuriyet’te yer almıştı: “Yeni yılın ilk 3 gününde 4 ürün gümrükten döndü! AB Komisyonu Gıda ve Yem için Hızlı Alarm Sistemi yeni yılın ilk 3 gününde Türkiye’den giden 4 ürünle ilgili alarm verdi. Kuru incirde aflatoksin, üzüm yaprağı ve limonda pestisit, susamda ise salmonella çıktı.” Diken’deki bir haber, Türkiye’nin zehirli ürün konusunda Çin ve Hindistan’ın bile önünde olduğunu belirtiyordu: @mesudedemirr’in haberine göre “AB’den gıda güvenliğiyle ilgili en çok uyarı alan ülkeyiz. Avrupa Birliği Gıda ve Yem için Hızlı Alarm Sistemi’nin (RASFF) uyarı yayımladığı gıda, yem, ambalaj vb. ürünlerde Türkiye 2024’te ilk sıradaki yerini korudu. Yıl içinde uyarı yayımlanan 5 bin 273 ürünün yüzde 9’u Türkiye menşeli. İkinci sırada yüzde 6.3 oranıyla Çin, üçüncü sıradaysa yüzde 6.1 oranıyla Hindistan yer alıyor.” Bu konuda son zamanlarda yayımlanan bazı haber başlıkları da şöyleydi: “Türkiye’den İsveç’e giden antepfıstığı ve incirde ‘zehirli’ madde” “Türkiye’den ithal edilen narda ‘pestisit kokteyli’: Güvenli limitin 12 katı” “Türkiye’den ithal edilen kuru incirlerde zehirli madde çıktı: Güvenli limitin 49 katı” “Türkiye’den ithal edilen domateslerde pestisit çıktı: İzin verilen limitin 34 katı” “Türkiye’den Avrupa’ya giden limonlar ‘riskli’ denilerek geri gönderildi” Son zamanlarda medya, Türkiye’den ithalatı engellenen ürünlerin iç piyasaya verildiği ve bunların tüketilmelerinin kanser dahil pek çok hastalığa yol açtığına ilişkin haberlerle doldu. Neden bu “Şahsım Devleti Rejimi” ve bu Rejim’in ürettiği iktidar, zehirlenmemizi engellemiyor, engelleyemiyor? Çünkü devletin “ürün denetim mekanizmaları”, bu mekanizmaların personeli, bu mekanizmaların denetlenmeleri, bağlı oldukları bürokratik ve siyasal hiyerarşi, klasik devlet yapısının çökertilmesinden sonra, bütünüyle kayırmacılığa (nepotizme) ve parti sadakatine kurban edildi. Bu nedenle, “Adalet Mekanizması” nasıl çökertildiyse bütün devlet bürokrasisi de öyle çökertildi ve vicdanlı devlet memurları bile işlevlerini yerine getiremez oldu. , (Tek bir kişi tarafından yönetilen kişisel “Şahsım Devleti Rejimine” olan eleştirim, kesinlikle vicdanlı devlet memurlarını kapsamıyor.) Sonuçta olan, zehirlenen halka oluyor ve halk da Suriye’de, resmen terör örgütü sayılan HTŞ aracılığıyla ulaşılan zafer (!) ninnisi ile uyutulmaya çalışılıyor. Biz de yüksek enflasyondan dolayı fiyatı çok artan antepfıstığı satın alamadığımıza... Ve bu fıstığın içinde kullanıldığı iddia edilen garip isimli pahalı bir çikolatayı yiyemediğimize... Seviniyoruz!",https://www.cumhuriyet.com.tr/yazarlar/emre-kongar/vatandas-zehirlenirken-2286706
Emre Kongar,Umutsuzluğa hayır!,02 Ocak 2025 Perşembe,"Çünkü umutsuzluk ölümcüldür! Yeni yıla girerken... Bugün yeni yaşamınızın ilk günü olduğunda... Yeni bir başlangıç yaptığınızda... Unutmayın: Nerede yaşam varsa, orada umut da vardır! Umutsuzluk, yaşamın, insanlığın, canlıların en büyük düşmanıdır! *** Stefan Zweig gibi bir ünlü yazar, bir kültür insanı, kendini Avrupa üzerinden insanlığın uygarlık kültürünün gelişmesine adamış bir filozof, Faşizmin yarattığı umutsuzluk yüzünden, Hitler’in yenilgisinden üç yıl önce, intihar etmiştir! Everest Yayınevi, onun hakkında yazdığı biyografide şöyle demektedir: “Avrupa’nın içine düştüğü durumdan duyduğu üzüntü ve yaşamındaki düş kırıklıkları nedeniyle 22 Şubat 1942’de Rio de Janeiro’da, karısı Lotte’yle birlikte intihar etti. Buna Hitler’in dünya düzenini kalıcı sanmasının verdiği karamsarlığın yanı sıra, kendi dünyasının asla bir daha var olmayacağı düşüncesi neden oldu.” *** Faşizmin insanlığı kendi totaliter karanlığına kurban etmesi ve böylece yok etmesi korkusu doğru bir korkudur. Bu tehlike, gerçek bir tehlikedir. Ama bununla mücadele etmek yerine, kaçmak, hele hele intihar etmek hiç doğru değildir. İnsanlık bu günlere, kendisini yok etmek isteyen doğa ve bizzat kendi içindeki faşist ögelerle mücadele ede ede gelmiştir. Hâlâ doğayla ve kendi kendisini yok etme eğilimine sahip olan insanlarla mücadele ederek yaşamını sürdürmeye çalışmaktadır! Evrensel bilinci olanların, insanlığın ancak öteki canlılarla ve bu dünya ile birlikte varlığını sürdürebileceğini bilenlerin, içlerindeki umudu sürekli olarak canlı tutmaları ve bu umut için mücadele etmeleri gerekmektedir! *** NİÇİN YAŞIYORUZ Kİ? Yalanlara, aldatmacalara istismarcılara ve çıkarcılara karşı, Gerçeği, İyi’yi, Doğru’yu, Güzel’i ve Haklı’yı aramak, bulmak ve savunmak için... Bütün bireyler, bütün ülkeler ve bütün insanlık için, Bağımsızlık, Özgürlük, Eşitlik, Kardeşlik, Dayanışma, Adalet ilkeleri uğruna mücadele etmek için... “İnsan” için, “insanlık” için, “bütün canlılar” için, “bütün Dünya” için! *** UMUTSUZLUK YOK. BIKMAK, USANMAK YOK. KORKMAK, KAÇMAK, SUSMAK YOK. Gerçek, İyi, Doğru, Güzel, ve Haklı, için... Bağımsızlık, Özgürlük, Eşitlik, Kardeşlik, Dayanışma, Adalet ve Demokratik Laik ve Sosyal Hukuk Devleti için... DİRENMEK VAR: DİREN Kİ, HAYATIN YAŞADIĞINA DEĞSİN!",https://www.cumhuriyet.com.tr/yazarlar/emre-kongar/umutsuzluga-hayir-2285121
Emre Kongar,‘Yeni süreç’ için ‘yeni Meclis!’,16 Ocak 2025 Perşembe,"İktidar, terör örgütü PKK lideri, müebbet hapse mahkûm olan Öcalan’ı, Bahçeli’nin, TBMM’de konuşma yapmaya çağırmasıyla, yeni bir “Süreç” başlattı... Ama eskiden adına “Çözüm Süreci”, “Açılım Süreci”, “Demokratik Açılım” veya “Kürt Açılımı” denilen bu “Süreç”, 2015 yılında büyük bir fiyasko ile sonuçlandığı için, adını bir türlü koyamıyor... Bu nedenle medyadaki iktidar tetikçileri, “Yeni Süreç”e “Barış Süreci”, “Önce Barış Sonra Çözüm Süreci”, “Yeni Pencere Süreci” gibi isimler koydular. Ben kısaca “Yeni Süreç” diyorum. *** “Şahsım Devleti Rejimi”nde, bu İktidar’la, ve bu İktidar’ın çoğunlukta olduğu Meclis’le, bu “Yeni Süreç” başarıya ulaşamaz... Çünkü bu İktidar, bir iktidarın en büyük hazinesi ve gücü olan “Halkın Güven” duygusunu yitirmiştir. Bu nedenle de hemen bir genel seçim yapılmalı ve “Yeni Süreç”, oluşacak olan yeni Meclis ve yeni iktidarla, yürütülmelidir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** İktidarın halkın güvenini kaybetmesinin nedeni sadece “Süreç” konusunda yaşanan, on yıl önceki başarısızlık değildir... Bunun ikinci bir nedeni de bu İktidar’ın bütün iç ve dış konularda, sadece kendi çıkarlarını korumak için, Emperyalizmle de uyumlu olarak, çok hızlı, birbirine zıt ve önceden kestirilemeyen, ani virajlar almasıdır. Üçüncü bir neden, İktidar’ın 22 yılda ülkenin bütün iç ve dış kaynaklarını tüketerek ekonomiyi iflas ettirmiş ve ayrıca Adalet Mekanizması’nı da yozlaştırmış olmasıdır. Güven kaybının dördüncü bir nedeni, ülkenin karşı karşıya olduğu hemen hemen bütün sorunları, bu İktidar’ın “bizzat kendisinin” yaratmış olduğu gerçeğidir. *** Geçim sorunu böyledir: Bütün kaynakların sadece oligarşiye aktarılmasının, ülke kaynaklarının bitirilmesinin ve son çare olarak kullanılan yüksek enflasyonun sonucudur. Bu Yönetim iktidara geldiğinde, Amerikan Doları, 1.5 Türk Lirası’ydı. Bugün 35.5 Türk Lirası’dır. Adalet sorunu böyledir: Bu Yönetim iktidara geldiğinde Yargı, Siyaset’in ve Yürütme’nin Anayasa’ya uygunluğunu denetliyordu; artık Siyaset Yargı’yı denetliyor. Üstelik İktidar Anayasa Mahkemesi’nin kararlarına bile uymuyor. Genel olarak yargı kararları ise konulara göre değil, kişilerin siyasal bağlantılarına göre veriliyor. Eğitim sorunu böyledir: Milli Eğitim, çağdaş bilim ve teknolojiden uzaklaştırılmış, “Dini Eğitim” haline getirilmiştir. Üniversite sorunu böyledir: Eski AKP’li milletvekilleri ve yöneticileri, Üniversite Rektörleri ve yöneticileri yapılmıştır. Akademisyenlerin sesleri bütünüyle kısılmıştır. Medya sorunu böyledir: Medyanın tamamına yakını İktidarın denetimindedir. Belediyeler sorunu böyledir: Muhalif partilere mensup yerel yönetimlerin yetkileri ve kaynakları tırpanlanmıştır. Başta Üç Büyükşehir’de yaşayanlar olmak kaydıyla, muhalif belediyelerde yaşayan seçmenler cezalandırılmaktadır. *** Özetle bu İktidar, “Şahsım Devleti Rejimi”nin yetersizliklerinden dolayı ve 22 yılın olumsuz birikimleriyle, halkın güvenini yitirmiştir. Dolayısıyla, Rejim ve İktidar sorunu çözülmeden “Yeni Süreç” bir sonuca varamaz... Çünkü “Yeni Süreç”in son hedefi olarak önerilen Yeni Anayasa, tek hedefi kendi başarısız ve yağmacı ömrünü uzatmak olan bu İktidar’la, bu Rejim içinde gerçekleştirilemez! Çözüm için, hemen seçim, yeni meclis, yeni iktidar... Ve yeni bir “Gerçek Demokratik, Laik ve Sosyal Hukuk Devleti”ne dayalı, “Cumhuriyetçi bir Rejim” gereklidir!",https://www.cumhuriyet.com.tr/yazarlar/emre-kongar/yeni-surec-icin-yeni-meclis-2289736
Emre Kongar,On yıl önceki trajedi!,09 Ocak 2025 Perşembe,"10-15 yıl önceki “Birinci Açılım Süreci” döneminde, “Dolmabahçe Mutabakatı” sırasında 2015’te, Öcalan’dan gelen 10 maddelik bir tartışma metni açıklanmış ve sonuç tam bir trajedi olmuştu. Bu 10 madde hakkında, Cumhuriyet’te Mahmut Lıcalı’nın 18-19 Şubat tarihli bir haberi vardı; onu olduğu gibi aşağıya aldım. *** Öcalan’ın 10 maddesi HDP kaynaklarından edinilen bilgiye göre Öcalan’ın müzakere taslağından faydalanarak hazırladığı ve taraflara sunulan yol haritasının ilk başlığını müzakerelere geçilmesi oluşturuyor. 1) Müzakere heyetinin kurulması, İmralı’da Öcalan için sekretarya kurulması ve müzakere sırasında denetleme görevi yapacak izleme heyetinin belirlenmesi gibi adımlar da ilk maddede yer alıyor. 2) Yöntem konusunda da tarafların müzakere sırasında alacağı kararların tutanak altına alınması tarafların atacakları adımlara ilişkin takvimlendirme yapması düzenleniyor. Yeni yol haritasında yer alan diğer maddeler ve öngörülen düzenlemeler özetle şöyle: 3) Demokratik siyasetin önündeki engellerin kaldırılması: Siyasi Partiler Yasası’nın yürürlükten kaldırılması. Hazine yardımının eşit bir şekilde tüm partilere dağıtılması. Yüzde 10 seçim barajının tamamen kaldırılması. 4) Terör yasalarında değişiklik: Terörle Mücadele Yasası’nın kaldırılması. Ceza Muhakemeleri Yasası’nda değişiklikler ve yasal mevzuatta ilgili düzenlemelerin ele alınması. 5) Özgürlükçü, eşitlikçi ve demokratik anayasa: Kürt statüsünün anayasaya girmesi. Anadilde eğitim hakkı, kültürel hakların anayasada yer alması. Fikir ve düşünce özgürlüğüyle ilgili anayasal güvence. 6) Toplumsal dinamiklerin taleplerinin karşılanması: Kadın, gençlik ve çevre sorunlarıyla ilgili başlıkların ele alınması ve bu konularda düzenleme yapılması. Kadın meclislerinin kurulması. 7) Cezaevlerinin boşalması: Cezaevlerinde terör suçları kapsamında hükümlü bulunan kişilerin süreç kapsamında alınacak yolla birlikte tahliye edilmesi. Bu kişilerin topluma kazandırılması için alınacak tedbirler. 8) Yerel yönetimlere yetki verilmesi ve güçlendirilmesi: Avrupa Yerel Yönetimler Özerklik Şartı’nın kabul edilmesi. Türkiye genelinde bölge meclislerinin kurulması, yerel yönetimlerin yetkilerinin artırılması. 9) Silahsızlanma ve normalleşme: Müzakere kapsamında ele alınacak tüm başlıkların ardından örgütün Türkiye’deki silahlı faaliyetlerine son vermesi ve silahsızlanma aşaması. 10) Dağdan inişlerle ilgili tedbirler: Silahsızlanmayla birlikte dağdan inişlerle ilgili ekonomik, sosyal tedbirlerin alınmasıyla ilgili düzenlemeler. (Maddeleri ben numaraladım.) *** İmralı’ya giden DEM Parti heyetinin 29 Aralık 2024 tarihinde açıkladığı 7 maddelik bildiri ile, on yıl önce açıklanan metin arasındaki en önemli iki fark, eski metnin çok ayrıntılı, yeni metnin ise çok genel olması ve dün A. Süha Umar’ın da vurguladığı gibi, yeni metnin bir de tehdit içermesidir! 10 yıl önceki metnin açıklanmasından sonra, Erdoğan, hem ortada farklı metinlerin dolaştığını belirtmiş hem “izleme komitesine” karşı çıkmış hem de silah bırakılması konusunun önce ele alınmasında ısrarcı olmuş; 17 Mart’ta, Selahattin Demirtaş’ın Erdoğan için, (müzakerelerde neler konuşulduysa) üç kez üst üste “Seni başkan yaptırmayacağız” demesinden sonra, “Dolmabahçe Mutabakat Masası”nı reddetmiş ve “Süreci” sonlandırmıştı. *** Bu başarısız “Birinci Açılım Süreci”nden sonra, 7 Haziran 2015 seçimleri yapıldı ve AKP iktidarı kaybetti ama Erdoğan, hükümet kurma görevini Kılıçdaroğlu’na vermedi, 5 ay sonrası için de Davutoğlu’nun Başbakanlığında seçimi yenileme kararı aldı. 5 ay içinde ise çok trajik olaylar oldu; dinci terör müthiş tırmandı, çok kişi hayatını kaybetti. Sonuçta Erdoğan/AKP, 1 Kasım seçimlerinde, 5 ay öncesine göre oyunu yüzde 25 (10 puan) artırdı ve iktidarı yeniden kazandı! On yıl öncesini ve o beş ayı düşündükçe tüylerim diken diken oluyor!",https://www.cumhuriyet.com.tr/yazarlar/emre-kongar/on-yil-onceki-trajedi-2287445
Emre Kongar,Evdeki hesap çarşıya uymaz!,12 Ocak 2025 Pazar,"Bugünkü yazımın başlığının anlamı “Senin yaptığın plan, her zaman gerçekleşmez”, “Olaylar her zaman senin istediğin gibi olmaz” demek. *** Artık seçmen nezdinde iyice yıpranmış olan Erdoğan/AKP/Bahçeli/ MHP iktidarının başlattığı “Yeni Süreç”te “evdeki hesap çarşıya uyacak mı”? *** Önce iktidarın “evdeki hesabına” bakalım: 1) Yitirilen seçmen çoğunluğunu Kürtlerin desteğiyle yeniden kazanmak. 2) Erdoğan’ın zaten Anayasa’ya aykırı olan 3. kez Cumhurbaşkanlığı’nı olanaklı olduğu ölçüde uzatmak. 3) Ülkeyi her konuda iflas ettirmiş olan “Şahsım Devleti Rejimi”ni kurumlaştırmak ve yerleştirmek. 4) Bütün bu süreci “Yeni Bir Dinci Anayasa” yaparak sonlandırmak ve başarıyı mühürlemek! 5) Bu dört hedef için Emperyalizmle ve PKK ile Suriye üzerinden uzlaşma aramak! *** Emperyalizmin “evdeki hesabı” nedir? 1) Türkiye’nin Ortadoğu’da Bağımsız ve Özgürce davranan güçlü bir “Ulusal Devlet”, bir “Bölgesel Güç” olmasını ve Emperyalizmin etkisinden çıkmasını önlemek. 2) Bunun için Atatürkçü/ Kemalist ideolojiyi çökertmek; onun karşıtlığını besleyen dinciliği, mezhepçiliği ve ayrılıkçı ırkçılığı desteklemek. 3) Ortadoğu’da İsrail’in güvenliğini sağlamak için bağımsız bir Kürt Devleti kurmak. 4) Bunun için Irak’taki, Suriye’deki, Türkiye’deki, İran’daki Kürtleri birleştirmek. 5) Bu projenin karşısında olan yönetimleri istikrarsızlaştırmak veya iktidardan düşürmek; Türkiye’yi kullanmak ve Suriye’yi biçimlendirmek. 6) Trump’ın özel pragmatizmi olarak ABD dışındaki savaş ve çatışmaları, yine ABD’nin çıkarlarını gözetecek biçimde, ama yerel güçlerin kendi kaynaklarıyla halletmelerini sağlamak! *** Kürtlerin “evdeki hesabı” nedir? 1) PKK, PYD, YPG’in hesabı, Irak’taki gibi bir Kürt Devleti’ni, Suriye’de ve Türkiye’de de kurmak. 2) DEM Parti’nin hesabı, kendi hedeflerini (bu hedefler her ne ise) gerçekleştirmek için mevcut “Şahsım Devleti Rejimi” içinde, hem Kürtleri temsil eden bütün legal ve illegal örgütler, hem iktidar hem muhalefet, hem kendi seçmeni hem de genel seçmen nezdindeki meşruiyetini ve desteğini güçlendirmek. *** Peki “çarşı” ne diyor? “Bu hesapların hiçbiri tek başına tutmaz” diyor! CHP’nin, MHP’nin ve hatta AKP’nin ve DEM’in bile tabanlarına, hele hele öteki muhalif partilerin seçmenlerine kulak verin, duyarsınız! *** Peki ben ne diyorum? Çarşı’ya göre bu hesaplar tutmayacağı için: Bağımsızlığı, Özgürlüğü, Eşitliği, Kardeşliği, Dayanışmayı, Adaleti, Barışı... Demokratik, Laik ve Sosyal Hukuk Devleti’ni... Türkiye Cumhuriyeti’ni... Savunmaya devam diyorum.",https://www.cumhuriyet.com.tr/yazarlar/emre-kongar/evdeki-hesap-carsiya-uymaz-2288398
Emre Kongar,Rejimin çoklu organ yetmezliği,14 Ocak 2025 Salı,"“Çoklu organ yetmezliği”, canlı bir organizmanın, bütün organlarının iflas etmesi sonunda, hayatını kaybetmesidir. *** Parlamenter Demokratik Rejim’in iktidar tarafından katledildiğini ve önce “buzdolabına kaldırıldığını”, sonra da “tarihe gömüldüğünü” bizzat iktidarın ağzından duyduk. Yine iktidardan, yeni rejime “Cumhurbaşkanlığı Hükümet Sistemi” dendiğini öğrendik. Cumhurbaşkanı, “İngiltere, Almanya, Fransa ve şahsım dörtlü zirve yaptık” diyerek bu rejimin adının “Şahsım Devleti” olarak konmasına da yol açtı. Şimdi, zaten doğduğunda bir “ucube” olduğu görülen ve yaşaması, uzmanlarca “olanaksız” görülen bu “Şahsım Devleti Rejimi”nin “Çoklu organ yetmezliğinden” dolayı ölümünü yaşıyoruz! (Laf aramızda, bu rejimi doğurtanlar da sonuçlara bakarak onun öldüğünü artık anladıklarından, şimdi yeni bir Anayasa arayışı içindeler.) İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Bu rejim, dünyada daha önce uygulanmamış, Anayasa Literatürü’nde de yeri olmayan garip bir idari sistemdir: 1) Bütün yürütme yetkileri, bir kişide, Cumhurbaşkanı’nda toplanmıştır ama çok özel koşullar gerçekleşmedikçe bu yetkilerin hesabı sorulamaz. Klasik devlet kurumlarının ve mekanizmalarının çökertilmesinden sonra, tek bir kişiye bağlı olan bu yürütme ne güvenlik ne üretim ne sağlık ne eğitim ne geçim sorunlarını ne de günlük yaşamın gerektirdiği hizmetlerdeki aksamaları çözebilmekte ne de yolsuzlukları engelleyebilmektedir. Bu yetersizlik, özellikle deprem gibi felaketlerde iyice görünür olmaktadır. 2) Meclis’in pek çok yasama yetkisi de kendisine devredilmiş olduğu halde, Cumhurbaşkanı, kendisine devredilmeyen yetkileri de kullanmakta ve bu işlemler, Anayasa Mahkemesi tarafından iptal edilmiş olmasına rağmen, devam ettirilmektedir. Meclis’in, hükümeti denetleme yetkisi de hükümet kaldırıldığı için yok edilmiştir! 3) Rejimi denetleyen yüksek yargı organları mensuplarının tayin ve terfileri de Cumhurbaşkanı’nın doğrudan ve dolayı etkisi altındadır. Bu durum, yargı mekanizmasının siyasal amaçlarla kullanılmasına ve ayrıca rejimin yozlaştırılmasına yol açmakta, ülkedeki adalet kavramı bütünüyle zedelenmektedir. 4) Rejimin yerel yönetimleri açısından, yapılan ayrımcılıktan dolayı, muhalif partilerin elinde olan kentlerdeki belediyelerin hizmetleri engellenmekte, özellikle büyük kentlerdeki halk mağdur edilmektedir. *** Özetle “Şahsım Devleti”nin yürütme, yasama, yargı ve yerel yönetim organları yetersiz kalınca, Rejim, “Çoklu organ yetersizliğine” uğruyor; halk da açlığa, sefalete ve umutsuzluğa mahkûm ediliyor. Son örneği, Beşiktaş Belediye Başkanı Rıza Akpolat’a yapılan muamele olan, gözaltı ve kayyım operasyonları da kamuoyunda, “Şahsım Devleti Rejimi” sorunu olarak değerlendirilmekte. “Yeni Açılım” süreci de bu “Ucube Rejim” dolayısıyla, insanlara güven vermemektedir!",https://www.cumhuriyet.com.tr/yazarlar/emre-kongar/rejimin-coklu-organ-yetmezligi-2288949
Emre Kongar,Uğur Mumcu Türkiye için öldürüldü!,24 Ocak 2025 Cuma,"Sevgili okurlarım, bugün Uğur Mumcu’nun Emperyalistlerce desteklenen Dinci Faşistler tarafından alçakça katledilmesinin 32. yıldönümü. Doğumu: 22 Ağustos 1942. Alçakça katli: 24 Ocak 1993. Değerli gazeteci, yazar, benim hem dostum hem de ideal arkadaşım Uğur Mumcu, Türkiye’yi bugünlerdeki karanlığa getirmek isteyenlerce öldürüldü: Uğur’un katledilmesi, Emperyalistler ve onların uşakları olan Dinci ve Faşist teröristler tarafından, Türkiye’yi istikrarsızlaştırarak bugünkü yapıya taşımak için işlenen cinayetler serisinin zirve noktalarından biriydi. Onun katillerini yakalayan dönemin İçişleri Bakanı Sadettin Tantan, Işık Kansu ile yaptığı söyleşide bu gerçeği bütün açıklığıyla anlatmıştı: “Daha önce yetiştirilmiş, uyuyan örgütlerdi bunlar, bu operasyonla ortaya çıktı. Özellikle İran’daki devrimden sonra, Türkiye’den oraya giderek yetiştirilen ve yıllar içerisinde Türkiye’de kullanılması için uykuya yatırılmış örgütlerdi bunlar. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Uyuyan örgütlerin içerisinde başörtüsü eylemine katılanlar çıktı. Hatta, daha önce uykuya yatırılmış bir sürü örgütlerin olabileceği anlaşıldı.” Özetle: BUGÜNKÜ TÜRKİYE SİYASAL CİNAYETLERLE DÜZENLENDİ. *** Uğur’a yapılan suikast, aslında Demokratik ve Laik Türkiye Cumhuriyeti’ni ortadan kaldırmak için işlenen bir dizi cinayetin önemli bir parçasıydı. Bu cinayetler iki ayrı dalgadan oluşuyordu: Birinci dalga 1970’li yılların sonuna doğru başladı. Bu cinayetler Demokratik ve Laik Cumhuriyete karşı yapılmıştı ama “sağ-sol çatışması” adı altında gizlendi. Aralarında Doğan Öz, Bedrettin Cömert, Bedri Karafakioğlu, Abdi İpekçi, Ümit Doğanay, Cavit Orhan Tütengil ve Ümit Kaftancıoğlu gibi aydınların bulunduğu ilk dalgadaki katliam olayları, 12 Eylül 1980 darbesi ile bitti. Çünkü ilk dalgadaki bu katliam: Bütün sol düşünce ve örgütlenmeleri ve Laik Cumhuriyetten yana olan Atatürkçüleri (Kemalistleri) ezerek... Zorunlu din derslerini Anayasa’ya, Cemaati de Devlet’e sokan... Ülkeyi Emperyalizmin ve Dincilerin emrine veren... Faşist 12 Eylül Askeri Darbesi ve 1982 Anayasası ile amacına ulaşmıştı! Tam on yıl boyunca cinayet işlenmedi. Fakat Atatürkçülere (Kemalistlere) yönelik cinayetler, 1980 darbesinin cesaretlendirdiği radikal dinci akımların güçlenmesiyle ve Emperyalizmin etkisiyle on yıl sonra yeniden başladı. İkinci cinayet dalgası, doğrudan doğruya Atatürkçülere (Kemalistlere) yöneldi: Muammer Aksoy, Ankara, 31 Ocak 1990. Çetin Emeç, İstanbul, 7 Mart 1990. Turan Dursun, İstanbul, 4 Eylül 1990. Bahriye Üçok, Ankara, 6 Ekim 1990. Uğur Mumcu, Ankara, 24 Ocak 1993. Ali Günday, Gümüşhane, 25 Temmuz 1995. Ahmet Taner Kışlalı, Ankara, 21 Ekim 1999. Necip Hablemitoğlu, Ankara, 18 Aralık 2002. Bu cinayetlere, 2 Temmuz 1993’teki Sivas Madımak Katliamı’nı, Kasım 2003’te İstanbul’da intihar saldırıları yoluyla yapılan Sinagog, HSBC Bank ve İngiliz Konsolosluğu bombalamalarını ve yine İstanbul’da 9 Mart 2004’te Kartal Mason Locası’na düzenlenen saldırıyı ekleyin, manzara bütün ciddiyetiyle ortaya çıkacaktır. Bu dönemde, aralarında kendini “İslamcı feminist” diye niteleyen Gonca Kuriş de olmak üzere pek çok insanı katleden Hizbullah adlı dinci örgütün korkunç cinayetleri ön plana çıkmıştı. Yakalanan sanıkların mahkemelerdeki ifadelerine göre, 1990’lı yıllara damgasını vuran cinayet dalgasının arkasında, hem İran’ın Türkiye’ye rejim ihraç planı hem de 12 Eylül dönemi askeri yönetimiyle, arkadan gelen Özal döneminin yarattığı, “İkinci Cumhuriyetçi” yeni siyasal ve kültürel ortam vardı. Cinayetleri aydınlatan kişi ise İçişleri Bakanı Sadettin Tantan’dı. Tantan, bu faili meçhul cinayetlerin aydınlatılmasını bir görev edinmiş, özel çalışmalar yapmış ve tetikçileri yakalayarak adalete teslim etmişti. Kendisini burada tekrar kutluyorum! Ama Tantan’ın görev süresi, bu tetikçilerin arkasındaki azmettiricileri teşhir etmeye yetmedi. Oysa yakalanan tetikçilerin ifadelerinden azmettiricilerin kimlerin olduğu açıkça anlaşılmaktadır. Bu cinayetler, hem dünyada hem de Türkiye’de, Radikal Siyasal İslam uygulamalarıydı: Birinci olarak, Laik ve Demokratik Rejimi savunanlara gözdağı veriliyor, Atatürkçü ya da Kemalist olanlar sindiriliyor, Demokratik Rejim’in tabanı yok ediliyordu. İkinci olarak, bu değerli insanların toplumsal ve siyasal liderlik işlevleri sona erdirilerek Laik ve Demokratik Örgütlenme ve Eğitim zayıflatılıyordu. Üçüncü olarak, bilim insanları ortadan kaldırıldığı için, Müslüman bir toplumda demokrasinin başarıyla uygulanması için gerekli olan bilimsel ve kuramsal çabalar da durdurulmuş oluyordu. Dördüncü olarak, toplumda, üniversiteler gibi, Demokratik Toplum Örgütleri gibi, medya gibi “düşünce üreten kurumlar” ve bu kurumlarda çalışanlar baskı altına alınmış, Atatürkçü, Laik ve Demokratik düşüncenin önü kesilmiş oluyordu. Bu dört sonuç, Emperyalizmin de desteğiyle Türkiye’yi biçimlendirdi: “İkinci Cumhuriyetçilik” adı altında Atatürk’e, Laik ve Demokratik Cumhuriyete saldıran bir grup üretti... Ve bu grubu medyanın ve siyasetin belli köşelerine yerleştirerek “Yetmez Ama Evetçiler”le rejimin değiştirilmesini olanaklı kıldı. Şimdi bu Rejim de eğitim ve örgütlenme yoluyla, Türkiye’yi Ortaçağ’a ve Ortadoğu’ya geri götürüyor! *** Sonuç olarak Uğur Mumcu, bugünkü karabasanı önceden gördüğü, haber verdiği ve önlemek istediği için, bu karanlık Türkiye’yi yaratmak isteyenlerin kurbanı oldu. Ama anısı, onun yaptığı mücadeleye ışık tutmaya ve yolumuzu aydınlatmaya devam edecektir!",https://www.cumhuriyet.com.tr/yazarlar/emre-kongar/ugur-mumcu-turkiye-icin-olduruldu-2292330
Emre Kongar,"‘Yeni açılım süreci’ tutmadı, ‘yeni Silivri’ mi?",21 Ocak 2025 Salı,"Erdoğan’ın egemenliğini sürdürmek amacıyla gündeme getirilen “Yeni Süreç”, toplumdan destek görmedi ve özellikle Cumhur İttifakı seçmeni arasında tepki doğurdu. Bunun üzerine, sadece DEM Parti yöneticilerinin benimsediği ve sürdürdüğü “Yeni Süreç”, siyaseten de işlevsel olarak da gündemden düşmüş görünüyor. Zaten bu “Yeni Süreç”in gerekçeleri olarak belirtilen, sınırımızdaki Kürt Örgütleri ve Suriye’nin Rejimi konularında, Trump yönetiminin ne yapacağı henüz tam belli olmadığı için, Türkiye’nin bu alandaki girişkenliği de önemli ölçüde sönümlenmiş görünüyor. Belki de bu “sönümlenmenin” ve gündemden düşürülmenin arkasında, bilemediğimiz müzakereler ve Suriye topraklarındaki askeri ve siyasal olaylar vardır. Ama bu iktidarın en önemli özelliği “Obskürantizm”, “Bilmesinlercilik”, “Karartmacılık” ilkesi olduğu ve hem iç hem de özellikle dış olaylar hakkında kamuoyuna “bilgi verilmesi” yerine, “bilgi saklanması” esas olduğu için bizim Suriye, PYD, YPG, İsrail, HTŞ Yönetimi, ABD, Brüksel, Trump’ın yeni yaklaşımı gibi konularda bütün bildiklerimiz, ancak uluslararası medyadan öğrenebildiklerimiz. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ortada sadece, hem AB içindeki hem de Arap ülkeleri arasındaki toplantılarda Türkiye’nin ya davet edilmediği ya da biraz ikinci sıraya itildiği konusunda görüntüler var. Hiç kuşkusuz bu görüntüler de “Yeni Süreç” politikasının kamuoyunun gündeminden düşürülmesinin arkasındaki nedenler arasındadır. *** İktidar, elindeki “Kürt Açılımı Kozu” sonuç vermeyince, en önemli rakibi olan CHP’yi ve muhtemel Cumhurbaşkanı adayı olacak olan Ekrem İmamoğlu’nu yıpratmaya yönelik bir saldırı başlattı. “Birinci Silivri Trajedisi” dönemini andıran biçimde, sabahın köründe ev basmalar, gözaltılar, yandaş tetikçi gazetelerde yayımlanan ama avukatlara dahi bildirilmeyen suçlamalar, canlı yayınlardaki sözler üzerine doğru olmayan yorumlarla dava açmalar... 31 Mart 2024 Yerel Seçimlerinden sonra, Özgür Özel’in Erdoğan’a, “Yumuşama-Normalleşme” diye başlattığı ve karşılıklı ziyaretlerle sürdürerek kazandırdığı “ikinciliğe düşme yenilgisini hazmetme sürecinin” ve “manevra zamanının” şimdi yine Özgür Özel’in sözleriyle “Savaş İlanı” hazırlığı olarak kullanıldığı anlaşılıyor. *** CHP’nin Genel Başkanı’nın ve belirlenecek olan Cumhurbaşkanı Adayı’nın: Derhal, başta Sosyalist Partiler olmak kaydıyla, bütün Demokrasiyi, Hukuk Devleti’ni ve Laik Cumhuriyeti savunan partilerle, önce sendikalar ve meslek örgütleri olmak şartıyla, bütün Demokratik Toplum Örgütleriyle, “TOPYEKÛN DEMOKRATİK BİR DİRENİŞ” örgütlemesi gerekmektedir. Bu stratejideki en önemli sorunlar, CHP içindeki hizip çatışmaları, TBMM’ye soktuğu 38 sağcı milletvekili ve hem geçmiş hem de mevcut liderliğin “Laiklik” konusundaki tutumlarıdır. Liderlik kadrosu, derhal bu parti içi çatışmaları durduracak ve seçmen nezdindeki kuşkuları giderecek eylem ve söylemlere başlamalıdır!",https://www.cumhuriyet.com.tr/yazarlar/emre-kongar/yeni-acilim-sureci-tutmadi-yeni-silivri-mi-2291228
Emre Kongar,‘Siyasal Alevilik’ yalanı,03 Ocak 2025 Cuma,"Cumhuriyet Gazetesi dün, Alevilere karşı kurulan, hem rejimi hem de iç barışı tehdit eden kışkırtıcı bir komployu, “Siyasal Alevilik” iddiasını, “TEHLİKELİ SÖYLEM” başlığıyla manşete taşımıştı. Mert Öner’in derlediği haberde, “‘İktidar trollerinin’ ortaya attığı ‘Siyasal Alevilik’ söylemine uzmanların tepki gösterdiği” ve “Alevi örgüt temsilcilerinin ‘Siyasal Alevilik’ söyleminin, katliamları meşrulaştırmanın adı olduğunu vurguladıkları” belirtiliyordu. TELE1’de yaptığımız 18 Dakika programında, Cuma akşamı, bizim de üzerinde durduğumuz bir komploydu bu. *** Prof. Dr. Cangül Örnek, tarihçi Reha Çamuroğlu ve ilahiyatçı yazar Cemil Kılıç Alevilerin, Cumhuriyetçi Demokrasiyi desteklemek dışında, şeriatçı hedefleri olmadığı için, gerektiğinde şiddet de kullanan “Siyasal İslam” terimine benzetilerek üretilen “Siyasal Alevilik” söyleminin, yapay ve yanlış olduğunu... Söylemin, bölücülük ve saldırganlık üretmesinin dışında, gerçek ve kavramsal bir içerik taşımadığını... Sünniler ve Hıristiyanlar tarafından kurulan ve geliştirilen Baas Partisi ile Aleviliğin, Suriye üzerinden özdeşleştirilmesinin olanaklı olmadığını, belirtmişlerdi. *** Alevilere karşı bu saldırı, ilk de değildir. Bırakın Osmanlı dönemindeki katliamları, Kahramanmaraş, Çorum, ve Sivas-Madımak katliamları da Alevi yurttaşlarımıza karşı yapılmıştı. 2009 yılında Zaman Gazetesi yazarı Mümtaz’er Türköne, TSK’ye yapılan “Komplo” bağlamında, Alevileri de darbeci eğilim içinde olmakla suçlamıştı. Ben de “Alevilere Darbeci Demek Neofaşizmin Dışa Vurumudur” başlıklı bir yazı yazmış ve bugün de savunduğum şu düşüncelerimi belirtmiştim: Aleviler bu ülkede, bırakın darbeci olmayı, Cumhuriyetçi Laik Demokrasinin güvenceleridir. Bunun felsefi, kültürel, tarihsel ve siyasal üç nedeni vardır: 1) Alevi kültürü hoşgörüye, özgürlüğe ve eşitliğe dayalıdır. 2) Aleviler Osmanlı tarihi boyunca ezilmiş ve haksızlığa uğramışlardır. Bu nedenle, Cumhuriyete, Demokrasiye, Laikliğe ve İnsan Haklarına sığınmış, yürekten bağlanmışlardır. 3) Aleviler gerçekten sayısal olarak da azınlıktadır. Bu nedenle de eşit haklara sahip olmaları, kendilerine karşı herhangi bir ayrımcılık uygulanmaması ancak Türkiye’deki Cumhuriyetçi Laik Demokrasinin iyi işlemesine bağlıdır. *** Ülkemizde, Etnikçilikten kaynaklanan Kürt sorunu, Cumhur İttifakı tarafından yeniden alevlendirilmişken... Türkiye’nin öteki Fay Hattı olarak kullanılmak istenen, ama Alevilerin Cumhuriyetçi Demokratlığından dolayı başarılamayan... Sünni mezhepçilikten ve Laiklik karşıtlığından kaynaklanan Alevilik sorununun da, yeniden, üstelik saptırılmış “Siyasal Alevilik” gibi yalan ve kışkırtıcı bir terimle, gündeme getirilmesi... Emperyalistlerin ve onlarla işbirliği yapan bölücülerin, Suriye üzerinden kurguladıkları yeni bir siyasal manipülasyon oyunu olarak görünüyor!",https://www.cumhuriyet.com.tr/yazarlar/emre-kongar/siyasal-alevilik-yalani-2285454
Emre Kongar,Tandoğan sonrası,29 Aralık 2024 Pazar,"2007’deki Türkiye cumhurbaşkanı seçimi öncesinde dinci bir siyasetçinin cumhurbaşkanı adaylığına karşı düzenlenen Cumhuriyet Mitingleri Türkiye’nin siyasal tarihindeki en görkemli mitinglerdi. Ana mesajı “Cumhuriyetine sahip çık” sloganıydı. İlki 14 Nisan 2007’de, Cumhurbaşkanı seçiminden iki hafta önce Ankara’da, ikincisi 29 Nisan’da İstanbul’da, üçüncü ve dördüncüsü 5 Mayıs’ta Manisa ve Çanakkale’de, beşincisi 13 Mayıs’ta İzmir’de yapıldı. Sonuç, 28 Ağustos 2007’de Abdullah Gül’ün Cumhurbaşkanı seçilmesi ve zaten “Hükümet” olan Erdoğan/AKP iktidarının bu yolla, “Devlet”e de el koyarak Cemaatle birlikte, Ergenekon, Balyoz ve benzeri kumpaslarla Sivil ve Asker Bürokrasiyi, Üniversiteleri, Medya’yı çökertmesi oldu. İktidarın Demokratik Rejimi çökertme projesi 21 Ekim 2007’deki halkoylaması ile devam etti ve Cumhurbaşkanı’nın halk tarafından seçilmesinin kabul edilmesi ile Parlamenter Demokratik Rejim rafa kaldırıldı. Erdoğan da 2014’te halk tarafından Cumhurbaşkanı seçildi. 2015 seçimlerinde iktidarı kaybetti ama CHP’ye hükümet kurma hakkını kullandırmayıp beş ay sonra seçimi tekrarlattı ve yeniden iktidar oldu. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 2016’da, 15 Temmuz’da Cemaat Askeri Darbe girişimi, Erdoğan/AKP iktidarı ise 20 Temmuz’da OHAL Darbesi yaptı. OHAL Darbesi altında yapılan ve oyların yasalara aykırı olarak sayıldığı sözde bir halkoylaması ile de 16 Nisan 2017’de “Şahsım Devleti” kuruldu. *** Adalet Yürüyüşü, 15 Haziran 2017’de Ankara’da Güvenpark’ta başlayan ve 9 Temmuz 2017’de Maltepe’de sonlanan, benim de katıldığım, Türkiye siyasal tarihinin en görkemli protesto yürüyüşlerinden biriydi. 420 kilometrelik yolu 25 günde, pek çok politikacı, sanatçı, yazar, bilim insanı ile birlikte yürüyen Kılıçdaroğlu, benim de katıldığım yürüyüşün sonunda Maltepe’de bir de miting ve daha sonra Çanakkale’de bir sempozyum düzenledi. Ama bu yürüyüşün, mitingin ve sempozyumun devamı getirilemedi. 2018’de Erdoğan İkinci kez Cumhurbaşkanı seçildi. 2023’de ise Erdoğan Anayasa’nın “bir kişi ancak iki kez Cumhurbaşkanı seçilebilir” diyen açık hükmüne rağmen, Anayasa’ya aykırı olarak 3. kez yine Cumhurbaşkanı seçildi. Üstelik CHP, kendi seçmenlerinin oylarıyla, başta Ergenekon ve Balyoz kumpaslarının adalet bakanı olan birisi olmak kaydıyla, 38 sağcı politikacıyı, kendi listelerinden Meclis’e soktu. Türkiye’nin bütün kaynaklarını bitiren ve her konuda duvara toslayan Erdoğan/AKP iktidarı 2024 yerel seçimlerinde ikinci sıraya düştü. CHP belediyelerdeki başarısıyla birinci sıraya yerleşti ve iktidar adayı oldu. Ama Erdoğan 2028 Cumhurbaşkanı seçiminde, bu seçimi biraz öne alarak 4. Kez Cumhurbaşkanı seçilmek peşinde. Büyük Tandoğan Mitingi, 2024 Aralık ayında, “Asgari Ücret”in sefalet seviyesinde 22 bin 104 lira olarak ilan edilmesini protesto etmek ama esas olarak, erken seçimi iyice öne, örneğin 2025’e alarak bu iktidardan bir an önce kurtulmak için CHP başta olmak kaydıyla, Siyasal Partiler, Sendikalar, Demokratik Toplum Örgütleri ve halkın katılımıyla dün yapıldı. *** Kıssadan hisse: 2023 seçimlerinden yaralı çıkan CHP, lider kadrosunu yenileyince 2024 seçimlerinde, belediyelerdeki başarılarından dolayı, yine “Rejimi yeniden kurtarabilir mi?” umudunun muhatabı olmuştur. Bir an önce iç sorunlarını çözüp, “iktidarın dümen suyunda gitmekten” vazgeçerek “Demokratik Laik ve Sosyal Hukuk Devleti” çizgisindeki kurtuluş reçetesini, belediyelerden yukarı doğru, gündeme getirmelidir!",https://www.cumhuriyet.com.tr/yazarlar/emre-kongar/tandogan-sonrasi-2283913
Emre Kongar,Erdoğan sonrası ve erken seçim,24 Aralık 2024 Salı,"Bence iktidar, 2025’te “derhal seçim” hazırlığında! *** İktidarın ekonomik ve siyasal konularda ne yapacağını kestirmek çok kolay değil: Çünkü “Şahsım Devleti” anlayışı, Devlet eşittir Parti, Parti eşittir Erdoğan, yani Devlet eşittir Erdoğan formülü üzerine kurulduğu için... İktidarın ne yapacağını, klasik ekonomik ve/veya siyasal akılcı (rasyonel) modeller üzerinden değil... “Şahıs” üzerinden ve “Şahıs İktidarının devamı” bağlamında, değerlendirmek gerekiyor. *** İktidar içteki geçim ve “sığınmacılar” sorunu ile dıştaki Suriye ve terörist oluşumlar sorunlarını doğrudan doğruya kendisi üretmiştir. Dolayısıyla bu sorunların, onları üreten iktidar tarafından çözülmesini beklemek hiç de akılcı ve gerçekçi değildir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu sorunların çözümü ancak onları üreten yanlış politikaları uygulayan ve zaten ikinci parti konumuna düşen iktidardan kurtulmak ile olanaklıdır. Bu mantığa göre iktidarın, seçimi olanaklı olduğu ölçüde geciktirmesi gerekir. Çünkü enflasyonu kabul edilebilir oranlara düşürmesi ve geçim sıkıntısını hafifletmesi hemen gerçekleştirilebilecek bir hedef değildir. Umut, IMF reçetesi taklidi önlemlere bağlandığı için, ancak zaman içinde düzelme vaadi anlamlı olacağından, derhal seçim, çok tercih edilecek bir seçenek gibi görünmemektedir. *** Peki ben niçin, iktidarın derhal seçim hazırlığında olduğunu düşünüyorum? 1) Davutoğlu, “Erdoğan sonrasını” ve kendi siyasal rolünü tartışmaya açmıştır. AKP içinden gelen ve yine oraya dönmek hesapları yapan Davutoğlu’nun AKP içinden yoğun ve muhtemelen doğru istihbarata sahip olduğu açıktır. Bu atılımı, siyasal olayların gelişiminde, proaktif bir biçimde, ön alma çabası olarak görülebilir. 2) AKP ancak seçime giderken yapılabilecek biçimde, örgütünü yenilemektedir. Üstelik, kongrelerini öne almıştır. 3) CHP’ye ve muhalif belediyelere karşı akıl almaz şiddette bir saldırı başlatmıştır. Bu saldırının halkı cezalandırdığı, zaman içinde etkisinin daha da çok hissedileceği ve seçmendeki AKP’den kopuşu daha da hızlandıracağı açıktır. 4) Medya üzerindeki baskı ancak seçim dönemlerinde görülebilecek biçimde, bir üst seviyeye çıkarılmış, akıl almaz ölçülerde şiddetlendirilmiştir. 5) En sonuncu ama en önemli gösterge, Suriye olayının içeride bir Zafer olarak sunulması çabasının, dışarıdan da desteklenerek, medya tarafından müthiş bir biçimde pompalanması ama aslında bir İsrail zaferi olan Suriye sorununun uzun dönemde hiç de umut verici bir istikrar vaat etmemesidir. Bir başka deyişle, içeride tam bir sosyal, kültürel ve ekonomik çıkmaza saplanan iktidar, dışarıdaki bu geçici “zafer”(!) yanılsamasını, mevcut sorunları çözmekte hiçbir işe yaramayacak olan “Yeni Anayasa” atılımı ile birlikte, bir an önce seçmene sunmak ve oya dönüştürmek hevesindedir. Böylece Erdoğan’ın zaten Anayasa’ya aykırı olan üçüncü kez Cumhurbaşkanlığı’nı dördüncü bir kez daha yinelemek ve Parlamenter Demokrasi’yi tahrip eden “Şahsım Devleti” rejimini sürdürmek peşindedir.",https://www.cumhuriyet.com.tr/yazarlar/emre-kongar/erdogan-sonrasi-ve-erken-secim-2282148
Emre Kongar,Yeni yılda ‘yeni paradigma’ umudu mu?,31 Aralık 2024 Salı,"Buldan ve Önder’in iki DEM Parti yetkilisi olarak İmralı’ya gitmesi, Öcalan’la görüşmesi ve bu görüşme sonrasında yayımladıkları açıklama, yeni yıla girerken, gündemin başına oturdu. Açıklamada Öcalan’ın yedi maddelik mesajı vardı. Bu mesajın bence en önemli üç önemli maddesi şöyle: Bu üç maddeden çıkardığım sonuçları şöyle özetleyebilirim: 1) Her koşulda, Türkiye’de terörün sona erdirilmesi umudu çok önemli bir beklentidir. “Barış, Demokrasi ve Kardeşlik” vaadi gerçekleştirilirse ülkemiz için de bölge için de büyük bir başarı gerçekleştirilmiş olur. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 2) “Yeni Açılım” ya da “Çözüm” adresinin TBMM olması doğru bir yaklaşımdır. 3) “Erdoğan ve Bahçeli’nin yeni Paradigması”nın ne olduğu belli değildir ve kuşku uyandırmaktadır. *** Bu “Yeni Paradigma”nın ne olduğu konusunda akla gelen sorular şunlar: “Birinci Açılım Süreci”nin “Paradigması”, Erdoğan için bir “Şahsım Devleti” kurulmasıydı. Selahattin Demirtaş o paradigmayı reddedince o süreç çöktü ve Demirtaş hapse atıldı ama Erdoğan “Şahsım Devleti”ni Devlet Bahçeli ile ittifak kurarak gerçekleştirdi. Şimdi “İkinci Açılım Süreci”nin İmralı Heyeti’nin açıklamasında sözü edilen “Bahçeli ve Erdoğan’ın Yeni Paradigması”: PKK, PYD ve YPG’nin silahsızlandırılmasına yönelik olarak sunulmak kaydıyla... “Şahsım Devleti’nin kurumlaştırılması”... Ve “Erdoğan’ın hayat boyu Cumhurbaşkanlığı’nın sağlanması”... Hedeflerini gerçekleştirecek olan “Yeni Anayasa” çalışmalarını, “yol haritası” olarak önümüze mi sürecektir? *** Yukarıdaki bu temel soru, aşağıdaki soruları da akla getirmektedir: 1) “Birinci Açılım Süreci”nin trajik sonuçlarını bütün toplumla birlikte en ağır biçimde yaşamış olan Kürtler ve Kürt Siyaseti, bugünkü “İkinci Açılım Süreci”ne inanmakta mıdır, bu sürece ne ölçüde samimi destek verebilecektir? 2) İktidarın her konuda duvara toslamış olan politikalarıyla bunalmış olan toplum ve iflas etmiş olan devlet, bu iktidarın liderliğinde, böyle kişisel, ülkesel ve bölgesel hesaplara dayalı bir serüvene katılabilecek potansiyellere sahip midir? 3) Bütün varlığını ve varlığının devamını, kısacası “bekasını”, Türkiye Cumhuriyeti’nin “Türklük ve Türkçülük” ideolojisi üzerinden devamına dayamış olan MHP’nin böyle bir serüvene gerçekten sonuna kadar destek vermesi beklenebilir mi? 4) Emperyalizmin, kısacası, bölgemiz açısından ABD’nin ve İsrail’in, Ortadoğu’daki ve Türkiye’deki planlarına uygun olan böyle bir “Yeni Paradigma”, topluma, devlete ve seçmene anlatılabilir ya da dayatılabilir mi? 5) Yoksa önümüzde: “Şahsım Devleti’ni kurumlaştırmak” ve Erdoğan’ı “hayat boyu Cumhurbaşkanı” yapmak için... Ülkede ve bölgede terörü bitirmek umuduyla... “Yeni Paradigma” adı altında... Yine kan ve gözyaşları ile sulanan yeni bir çatışma ve baskı dönemi ile gerçekleştirilecek olan... “Otoriterliğin, totaliterliğe yükseltilmesi” projesi mi yatıyor?",https://www.cumhuriyet.com.tr/yazarlar/emre-kongar/yeni-yilda-yeni-paradigma-umudu-mu-2284489
Emre Kongar,Suriye çelişkileri Filler savaşında Türkiye (2),13 Aralık 2024 Cuma,"Bir siyasal iktidar düşünün ki 21. Yüzyılda yönettiği toplumu, Ortaçağ’a geri götürmek istiyor. Bir savaş düşünün ki 21. Yüzyılda hâlâ Ortaçağ’ın dinci, mezhepçi, ırkçı, köktenci kimliklerini kullanıyor. Bu siyasal iktidar, bu savaşta, çağdaş, demokratik, laik, evrensel hukuk devleti değerlerini nasıl savunabilir? Peki biz, Demokratik, Laik ve Sosyal Hukuk Devletini, Bilişim Devrimi Değerlerini savunanlar, doğruyu, iyiyi, güzeli savunmaktan vaz mı geçeceğiz? Doğruyu, iyiyi, güzeli, 21. Yüzyıl Dünyası’nın çirkinliklerine, egemenlik savaşlarının döktüğü kanlara, bu tablonun yarattığı umutsuzluklara kurban mı edeceğiz? Hayır, bin defa hayır: Sonuna kadar, Özgürlük, Eşitlik, Kardeşlik, Dayanışma, Bağımsızlık, Barış ve Adalet için çalışmaya, mücadele etmeye devam edeceğiz. *** Sevgili okurlarım, yukarıdaki satırları, dünkü yazımın bitiş cümlesini, aşırı idealistlikle suçlayan ve gerek Suriye’deki gerekse Türkiye’deki iktidarların tutum ve davranışlarına aykırı olmakla eleştirenlere karşı yazdım. O cümleyi anımsayalım: “İktidarın, Kürt Sorunu’nu, kendi ömrünü uzatmak için istismar etmek yerine, ülke çıkarlarını gözeterek çözmeye çalışması ve Suriye’nin ‘laik demokrasi’ olarak ‘toprak bütünlüğünü’ savunması, Türkiye’nin çıkarları açısından, en doğru çözüm gibi görünmektedir.” Evet, daima ve her yerde, Demokratik Laik ve Sosyal Hukuk Devletini, Özgürlüğü, Eşitliği, Bağımsızlığı, Kardeşliği, Dayanışmayı, Barışı, Adaleti savunacağım! *** Bir toplum düşünün ki sınırları Kurtuluş Savaşı ile, kanla çizilmiş; aynı anda hem DinTarım Toplumu döneminin kalıntılarını, hem Endüstri Devrimi’nin değerlerini hem de Bilişim Toplumu’nun tohumlarını taşıyor. Bir bölge düşünün ki dünyanın tükenen enerji kaynağı olan petrol zengini... Bir bölge düşünün ki ülkelerin sınırları, yaklaşık yüz yıl önce, galip devletler ittifakı olan Emperyalizm tarafından cetvelle çizilmiş... Bir bölge düşünün ki ülkeler, tarihsel kimliklere göre, aileler, aşiretler, mezhepler arasında bölüştürülmüş... Bir bölge düşünün ki tarihteki bütün din savaşlarının çekirdeklerini ve düşmanlıklarını taşıyan siyasal rekabetleri, güncel sorunlara taşımış... Böyle bir toplumun, böyle bir bölgedeki güncel çelişkilerini Mehmet Ali Güller dünkü yazısında şöyle özetlemişti: “Durumu en karışık olan ise Türkiye’dir çünkü Türkiye’nin ulusal çıkarları ile Türkiye’yi yönetenlerin siyasi çıkarları çelişmektedir. O nedenle neden-sonuç bağlamında açmazlar yaşanmaktadır; hem PKK devletine karşı çıkıp hem de Esad’ı yıkmaya çalışmak gibi hem İsrail’e karşı olup hem de İsrail’in Esad ve İran karşıtlığıyla fiilen uyumlu olmak gibi... Sonuçta ABD, İsrail ve Türkiye Esad’ı yıkmakta ortak; Esad’ın yıkılmasının doğurduğu iki sonuçtan ‘HTŞ devletine’ bakışta ortak, ‘PKK/PYD devletine’ bakışta karşıttır. Washington’un yeni uğraşı, işte bu karşıtlığı uyumlulaştırmaktır.” Güller’in bu teşhislerine ben de Türkiye’nin hem NATO üyesi olması hem Astana sürecinde Rusya ve İran ile ortaklık yapması hem de BRICS’e üyelik için başvurmuş olması arasındaki çelişkileri eklemeliyim. Ama galiba iktidarın Türkiye’deki ömrünü belirleyecek olan asıl çelişkiler, İslamcı ideoloji ile Cumhuriyetin, Demokratik, Laik ve Sosyal Hukuk Devleti yapısının sürdürülmesi arasındaki zıtlık ve saraylarda para içinde yüzen yöneticilere karşılık, halkın yaşadığı geçim sıkıntısıdır.",https://www.cumhuriyet.com.tr/yazarlar/emre-kongar/suriye-celiskileri-filler-savasinda-turkiye-2-2278679
Emre Kongar,Filler savaşında Türkiye,12 Aralık 2024 Perşembe,"“Wapiganapo tembo nyasi humia!” “Vapigenapo tembo niyasi humiya” diye telaffuz edilen Swahilice* bir özlü söz: “Filler savaşır, çimenler ezilir!” anlamında. Bir yanda, ABD öncülüğündeki Batı, öte yanda Çin öncülüğündeki Doğu, iki fil, dünya egemenliği için rekabet ediyor. Ukrayna-Rusya savaşı ile Avrupa, İsrail-Arap savaşı ile Ortadoğu eziliyor! Türkiye ise Avrupa ile Ortadoğu’nun sınırında, her iki savaştan da etkileniyor. Eğer çok dikkatli davranmazsa o da bu savaşlardan ve filler arasındaki dünya rekabetinden çok zarar görebilir. Türkiye, sadece Avrupa ile Ortadoğu arasındaki sınırda bulunmakla kalmıyor: Coğrafi konumu ve siyasal/kültürel/ekonomik nitelikleri dolayısıyla, hem Doğu ile Batı hem Kuzey ile Güney hem de Hıristiyan ve Müslüman Dünyalar arasında, tam sınırlar üzerinde yer alıyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Ülkemiz, AKP/Erdoğan iktidarına bir Avrupa ülkesi olarak başladı ve ne yazık ki gittikçe bir Ortadoğu ülkesi olmaya doğru evriliyor. Batı ile Doğu arasındaki dünya egemenliği rekabetinin, Avrupa’da Ukrayna-Rusya ve Ortadoğu’da, Hamasİsrail arasındaki sıcak savaşlara dönüşmesi, Erdoğan/AKP yönetiminin artık yıprandığı ve iktidardan uzaklaşmaya başladığı bir döneme rastladı. Erdoğan/AKP yönetimi zayıflatan ve iktidardan uzaklaştıran en önemli faktörler: 1) Ülke yönetiminin, insanlığın siyasal birikiminin ulaştığı, Demokratik, Laik ve Sosyal Hukuk Devleti yapısından, Ortadoğu devletlerinde görülen, Ortaçağ’dan kalma, tek kişiye bağlı “Şahsım Devleti” yapısına geçmesi... 2) Ve üstelik (ne yazık ki aktif olarak müdahale ettiği) Ortadoğu Savaşı’ndan dolayı, ülkenin ekonomik, demografik, kültürel, sosyal ve siyasal dengelerini bozan bir “sığınmacı” dalgasına maruz kalmasıydı. Sonuç olarak Türkiye’deki siyasal iktidar, Doğu-Batı rekabeti yapan filler arasında hem Avrupa hem de Ortadoğu Savaşlarının olumsuz etkilerine açık bir durumda kalmıştır. Türkiye, Suriye sorununda, Astana süreci bağlamında Rusya ve İran ile Doğu’nun yanında yer almış ama öteki yandan NATO üyesi niteliğiyle Batı’nın stratejilerine uygun davranarak İsrail ile ilişkilerini son dakikalara kadar sürdürmüştür. Bu çelişkiler, iktidarın daha da yıpranmasına yol açmıştır. İktidarın içteki asıl sorunlarından biri olan Kürt Sorunu ise Ortadoğu Savaşı ve Suriye Devleti’nin çökertilmesi ile doğrudan ilişkilidir. İktidarın, Kürt Sorunu’nu, kendi ömrünü uzatmak için istismar etmek yerine, ülke çıkarlarını gözeterek çözmeye çalışması ve Suriye’nin “laik demokrasi” olarak “toprak bütünlüğünü” savunması, Türkiye’nin çıkarları açısından, en doğru çözüm gibi görünmektedir. * Swahili Tanzanya, Kenya, Uganda ve Afrika Birliği’nde resmi olarak kullanılan bir Bantu dilidir.",https://www.cumhuriyet.com.tr/yazarlar/emre-kongar/filler-savasinda-turkiye-2278338
Emre Kongar,Demokrasiden imamokrasiye mi?,17 Aralık 2024 Salı,"Camilerdeki imamlar, elbette siyasete bulaşmadıkları oranda, görevlerini iyi yapmaya çalışırlar. İmam yetiştiren eğitim kuramları da önemlidir: Çünkü çağdaş bilgilerle ve dinin hoşgörü ilkeleriyle donatılmış din adamları, topluma önemli hizmetler yaparlar. Diyanet İşleri Başkanlığı da sadece din ve diyanet ile uğraştığı, siyasetin dehlizlerinde kaybolmadığı ölçüde, başka mezhep ve din mensuplarına, özellikle de agnostiklere, deistlere ve ateistlere, düşmanlık yapmadığı, vatandaşlar arasında kin ve nefret duygularını tahrik etmediği, tam tersine, ülkede barış içinde birlikte yaşamayı, hoşgörüyü, Demokratik, Laik ve Sosyal Hukuk Devleti’ni desteklediği oranda, topluma yararlı olur. *** Bu satırların yazarı, Medresetü’l-Kuzât’da, yani Hukuk Mektebi’nde Müderrislik yapan bir Âlim’in, Hasan Fehmi Efendi’nin torunudur. Müslümanlığı, evindeki, “Dersiamdan ‘Elmalı’lı Muhammed Hamdi Yazar” tarafından yazılmış ve TC Diyanet İşleri Reisliği Neşriyatından 5 numaralı Hak Dini, KURAN DİLİ Yeni Mealli Türkçe Tefsir adıyla 1935 yılında yayımlanmış olan kitabından ve Leiden, Brill baskısı 13 (aslında 5. ve 12. Ciltleri iki cilt halinde olduğu için 15 cilt) İslam Ansiklopedisi’nin Türk Âlimleri tarafından genişletilerek ve yorumlanarak çevrilmiş olan MEB baskısından okuyarak ve çocukluğunda, yazları ailesinin mevsimliği 400 liraya kiraya gittiği Vahdettin’in köşkünde geçirdiği Ramazan aylarında, tutulan oruçlarda ve kılınan Teravih namazlarında uygulayarak, ayrıca annesinin ezberlettiği ayetlerle öğrenmiştir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Onun için hiç kimse, bu yazıma “Halkı kin ve düşmanlığa tahrik veya aşağılama suçunu işliyor” filan diye saldırmasın. Çünkü bu yazım dine ve din adamlarına saldırmak için değil, tam tersine, onları korumak için yazılmıştır. Çünkü din adamları, işlevlerinin dışında kullanılmaya çalışıldıklarında, en büyük zararı kendilerine ve kendi dinlerine verirler. *** TBMM’deki bütçe görüşmelerinde en sert eleştireler Milli Eğitim Bakanı Yusuf Tekin’e yapıldı. Çünkü Yusuf Tekin hem Maarif Modeli, hem ÇEDES gibi müfredat ve uygulama programlarıyla, hem de Diyanet İşler Başkanlığı ile ve tarikatların vakıf ve dernekleriyle yaptığı protokollerle, Milli Eğitimi, Dini Eğitim haline getirdiği için Türkiye’nin geleceğini tehdit eden en büyük tehlikelerden birini oluşturmaktadır: Bardağı taşıran en son marifeti, okullardaki öğretmen açıklarını gidermek için öğretmen atamaları yapmak yerine, okullara imam atamaları yapması olmuştur. *** Ne yazık ki iktidar imamları sadece MEB’e atamakla yetinmiyor, başka yerlerde de görevlendiriyor. Örneğin, Diyanet İşleri Başkanlığı ile Sağlık Bakanlığı arasında imzalanan protokol ile “Hastanelerde Manevi Rehberlik” hizmeti hayata geçirilmiş ve imamlar hastanelerde görevlendirilmişlerdi. Örneğin, TSK bünyesinde, İlahiyat Fakültesi ile Din Kültürü ve Ahlak Bilgisi alanı mezunu olan öğretmen sınıfı muvazzaf subayların, Din İşleri ve Moral Subayı olarak görev yapacakları ilan edilmişti. Örneğin, Diyanet İşleri Başkanlığı’nın Türkiye’de 5 pilot ilde uygulamaya başladığı mahalle imamlığı Ankara’da da başladı. Bu projeye göre imam hatipler sadece namaz kıldırmayacak, bulundukları mahallenin sorunlarını dinleyecek, onları acı ve tatlı günlerinde yalnız bırakmayacak. Son olarak “Çevreme Duyarlıyım, Değerlerime Sahip Çıkıyorum (ÇEDES)” Projesi kapsamında İzmir’deki 842 okula imam ve vaiz görevlendirilmesi Deniz Yücel tarafından Meclis gündemine taşındı. *** Diyanet İşleri Başkanlığı bütçesi; Ticaret, Dışişleri, İçişleri, Enerji ve Tabii Kaynaklar, Kültür ve Turizm ve Sanayi ve Teknoloji Bakanlıkları bütçelerini geride bıraktı. Geçen seneye göre yüzde 41 oranında artışla 130 milyar 119 milyona yükseldi. MEB bütçesi ise geçen yıla oranla sadece yüzde 32.87 arttı. Ve “Demokrasi”nin “İmamokrasi”ye dönüştürülme operasyonu, Suriye olayının sıcak güncelliğiyle gölgeleniyor!",https://www.cumhuriyet.com.tr/yazarlar/emre-kongar/demokrasiden-imamokrasiye-mi-2279899
Emre Kongar,Baskılar artarken belediyeler silkeleniyor,15 Aralık 2024 Pazar,"Osman Kavala, Selahattin Demirtaş, Tayfun Kahraman ve Gezi Direnişi mağdurları hâlâ hapiste. Hapishanelerden hâlâ mahkûm haklarına ilişkin şikâyetler ve direniş haberleri geliyor. KHK’lilerin sorunları hâlâ çözüm bekliyor. Bebekler ve çocuklar anneleriyle birlikte, yaşlı ve hasta mahkûmlarla birlikte mahpus. Ama iktidar yıprandıkça sertleşiyor: Ve elbette sertleştikçe daha da çok yıpranıyor! Bir yandan belediyelere karşı savaş açarak halkı cezalandırıyor. Öte yandan, başta medya özgürlüğü olmak kaydıyla, ifade özgürlüklerini baskılıyor! Ünlü dağcımız ve AKUT kurucusu Nasuh Mahruki, sosyal medya hesabından yaptığı bir paylaşım nedeniyle tutuklandı ve iki hafta sonra, davası devam ederken tahliye edildi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Mahruki, X hesabında, elektronik oylama hazırlığına karşı çıktığı iletisinde, “Büyük Türk milleti, çok dikkatli ve uyanık olmalısın. İktidar ve YSK son bir kez daha seçimleri çalmak için tezgâh kuruyor. Bilgisayar Mühendisleri Odası erken yapılacak bir Cumhurbaşkanlığı seçiminde mutlaka senin adına denetim yapma yetkisine sahip olmalıdır. Denetlenmezlerse oylarımızı çalarlar, sahtesiyle değiştirirler ve seçimi yine yasadışı kazanırlar. Bu Türkiye Cumhuriyeti’nin sonu olur ve bu son en kötü kâbuslarınızda bile göremeyeceğiniz kadar korkunç olur” demişti. Bu iletisi üzerine İstanbul Cumhuriyet Başsavcılığı Basın Suçları Soruşturma Bürosu tarafından Mahruki hakkında “yanıltıcı bilgiyi alenen yayma” ve “yargı organlarını alenen aşağılama” suçlarından soruşturma başlatılmış ve Sulh Ceza Hâkimliği tarafından tutuklanmıştı. Mahruki, tutuklanması üzerine “Hukukun Üstünlüğü Endeksinde 173 ülke arasında 148. ülke, 45 Avrupa ülkesi içindeyse sondan ikinci ülke ve Seçim Dürüstlüğü Endeksinde 165 ülke arasında 123. ülke seviyesine düşürülen canım Türkiye’mden hukuk manzaraları” demişti.  *** Bir başka olayda, Cumhurbaşkanı Recep Tayyip Erdoğan konuşurken, İsrail’e ticaretin tamamen durdurulması için “Gemiler Gazze’ye bomba taşıyor” diyerek konuşmasını bölen iki kişi ile salonda protestoya hazırlandıkları ileri sürülen diğer iki kişi ve kongre merkezi önünde İsrail’le ticaretin kesilmesi yönünde sloganlar atan 5 kişi olmak üzere, toplam 9 kişi gözaltına alındı ve Nöbetçi Sulh Ceza Hâkimliği tarafından tutuklandı. Tutuklanan protestocu kadınların başörtülerinin kesildiği iddiası ile üç memur görevden uzaklaştırıldı. Tutuklananlar üç gün sonra serbest bırakıldı. Bu arada, ünlü ve kıdemli gazeteci Ayşenur Arslan hakkında, İçişleri Bakanlığı’na yapılan terör saldırısıyla ilgili haberi yorumlarken kullandığı ifadeler nedeniyle dava açıldı. Arslan “terör örgütü PKK propagandası yapmak” ile suçlanıyor ve 7.5 yıla kadar hapsi isteniyor. Bu arada RTÜK, iktidar yanlısı olmayan televizyon kanallarına cezalar yağdırmayı sürdürüyor. Bütün bunlar yetmiyormuş gibi seçilmiş bazı belediye başkanları, eski suçlamalar veya davalar gerekçe gösterilerek görevlerinden alınıyor ve kimileri hapse de yollanıyor. Belediyelere yönelik olarak yapılan ve hizmetler kesildiği ya da durdurulduğu için halkı mağdur eden, mali ve hukuki baskıların arkasında, AKP Genel Başkanı da olan Cumhurbaşkanı’nın verdiği “Silkeleyin” talimatı yatıyor. İktidarın artık sonuna gelmiş olan ömrünü uzatmak için dikkatler Suriye Savaşı’na ve Kürt Sorunu’na yönlendiriliyor. Ama hapistekiler içeride çile doldururken seçmenler de dışarıda, adaletsizlikler ve geçim sıkıntıları ile boğuşmaya devam ediyor. CHP’li belediyeler ise zedelenen Demokratik, Laik ve Sosyal Hukuk Devleti’ni, bütün sınırlamalara ve kısıtlamalara rağmen halka ulaştırdıkları Sosyal Hizmetlerle, yeniden kurmaya çalışıyor.",https://www.cumhuriyet.com.tr/yazarlar/emre-kongar/baskilar-artarken-belediyeler-silkeleniyor-2279277
Emre Kongar,Yurttaş birlikteliği de eyleme geçiyor,08 Aralık 2024 Pazar,"İktidar tarafından zedelenen Cumhuriyet Rejimi’nin “Demokratik, Laik ve Sosyal Hukuk Devleti”ni yeniden canlandırmak ve korumak için kurulan “Laiklik Meclisi”, “Türkiye Halk Temsilcileri Meclisi” gibi örgütlenmelerden sonra, “Yurttaş Birlikteliği” adıyla yeni bir “Demokratik Toplum Örgütü” daha oluşturuldu. Gazetemizin ve sendika.org sitesinin haberine göre, 54 kuruluşun bir araya gelerek oluşturduğu “Yurttaş Birlikteliği”, 28 Aralık’ta Ankara Tandoğan’da bir miting yapacak. “Yurttaş Birlikteliği” adına açıklama yapan Şenal Sarıhan, TTB, TMMOB, Eczacılar Birliği, ÇHD ve Baroların da katılımcı olarak mitinge destek vereceklerini belirtti. “Demokratik ve Laik Cumhuriyet Rejimi”ni kurtarma ve koruma umudumuz, bu rejimi savunan siyasal partilerle birlikte, Demokratik Toplum Örgütlerinin de yaptığı eğitim ve eylemlerle yeniden güçleniyor. “Yurttaş Birlikteliği”nin açıklamasını aşağıda alıntıladım. *** Kamuoyunu derinden sarsan; Narin ve Sıla Bebek cinayeti, özel hastanelerdeki yenidoğan bebeklerin katledilmesi, beş çocuğun yanarak ölümü, en son engelli çocukların devlet yurdunda işkence ile öldürülmesi, ülkemizde şiddetin vahşete dönüştüğünün yeni örnekleri oldu. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Sokak ortasında her gün kadınlar öldürülüyor. Çocuklar, hayvanlar katlediliyor. Çocuklarının geleceğinden umudunu kesmiş ana-babalar, engelli evlatlarını öldürdükten sonra intihar ediyorlar. Sermayenin doymak bilmeyen hırsı yüzünden doğa talan ediliyor, işçiler, emekçiler ve engelliler açlık sınırının altında maaşla adeta ölüme terk ediliyor. Köylü emeğinin karşılığını alamıyor, küçük esnaf yok oluşa gidiyor, halk, ırk, din, dil ve etnik kökenlerine göre ayrıştırılıyor, eğitim, sağlık, beslenme, barınma gibi temel haklara dahi erişemiyor. Ekonomik çöküş ve yoksulluk derinleşiyor. Ekonomik çöküş ve yoksulluk devam ederken kazanılmış haklarımız bir bir elimizden alınıyor. Tüm kurumlar hızla çürüyor, eğitim dinselleştiriliyor, halk iradesi ile seçilen belediye başkanlarının yerine hukuk dışı ve keyfi kararlarla tepeden kayyum atanıyor. Erkler ayrılığı kaldırılıyor, yasama organı etkisizleştiriliyor, adalete ulaşmak imkânsızlaşıyor, bu olumsuz gidişe tepki gösteren aydınlar, siyasetçiler, gazeteciler etki ajanlığı suçlamasıyla susturulmak ve halkımız korkutulmak isteniyor. Yurttaş Sesleniyor: Artık yeter, birlikte güçlü bir ses olma zamanı Anayasamızda tanımlanan ancak kırıntısı bile kalmamış olan demokratik, laik ve sosyal hukuk devleti, demokrasi, özgürlük, adalet, eşitlik ve barış en acil ihtiyaçlarımız. Yurttaşlar olarak haklarımızı savunmak için harekete geçiyoruz. Kitle örgütleri, sendikalar ve meslek kuruluşlarından oluşan ekte sunduğumuz 54 örgüt bir araya geldik, haklarımız için birlikte haykıracağız. 28.12.2024 tarihinde meydanlara çıkacağız. Demokratik-laik Cumhuriyete sahip çıkmak, birlikte daha güçlü olabilmek ve haklarımızı alabilmek için bütün yurttaşları aramıza katılmaya ve dayanışmaya davet ediyoruz. *** Sevgili ve değerli okurlarım, “Yurttaş Birlikteliği”ni oluşturan kuruluşların listesini sendika.org sitesinde görebilirsiniz. Ben de yarın internet sitem kongar.org’da, GÜNCEL yazımda bu listeyi yayımlayacağım. Demokratik Toplum Örgütlerinin yaygınlaştırılmaları ve etkinleştirilmeleri, halkın siyasal bilincini geliştiren en önemli eylemlerin başında gelir. Desteklenmeleri gerekmektedir!",https://www.cumhuriyet.com.tr/yazarlar/emre-kongar/yurttas-birlikteligi-de-eyleme-geciyor-2276960
Emre Kongar,Sağlık sistemi de çökertildi,06 Aralık 2024 Cuma,"Önce Adalet Mekanizması ele geçirildi. Sonra, Adalet Mekanizması kullanılarak Ergenekon, Balyoz, Odatv, Casusluk gibi davalarla, Üniversite, Medya, Silahlı Kuvvetler, Özerk Kurumlar ve Sivil Bürokrasi yok edildi. Sonunda iktidar desteğiyle güçlendirilen, sonradan “Fethullah Gülen Terör Örgütü/Paralel Devlet Yapılanması”, FETÖ/PDY, Terör Örgütü olarak ilan edilen, Gülen Cemaati’nin askeri darbe girişimi üzerine: İlan edilen, olağanüstü Hal Yönetimi’nin baskı ortamında, üstelik oy sayımı da yasalara aykırı olarak yapılarak “Şahsım Devleti” kuruldu. *** Devletin en önemli işlevi olan Hukuk kurallarının geçerliliği ve adalet mekanizmasının işletilmesi, her türlü yasayı, hatta Anayasa’yı bile hiçe sayarak “benden olan-olmayan” ayrımı üzerinden çifte standarda bağlandı. Ülkenin iç ve dış kaynakları sürekli bir potlaç yağması anlayışı ile tüketildiği için vatandaşların büyük bir kesimi açlığa mahkûm edildi. Bütün bu tükeniş süreci sırasında, maddi ve manevi yağma edilirken, Eğitim ve Sağlık Hizmetleri de unutulmadı elbette: Eğitim 4+4+4 ve İmam Hatipler ile Sağlık da özelleştirme ve performans sistemi ile çökertildi ve CHP’li belediyelerin her türlü hizmet çabası da merkezi iktidar tarafından engellendi. *** Sağlıktaki yozlaştırma, bir yandan özelleştirme yoluyla, eski hastanelerin yok edilmesi ve yeni devlet hastanelerinin normalin katbekat üzerindeki inşaat maliyetleri ile zorlanmış, öte yandan doktorlara, gördüğü hasta sayısı üzerinden ödeme yapılması anlamına gelen yani “hasta”yı “müşteri” haline getiren “Performans” sistemi ile yaygınlaştırılmıştır. Ayrıca, iktidarın bütün mühendis, mimar, doktor gibi “meslek ahlakı olan” profesyonellere karşı güttüğü yabancılaştırıcı politika sonunda, hekimlerin hem can güvenliklerine ilişkin sorunlar hem de mesleklerini yaparken karşılaştıkları güçlükler, onları yurtdışına göçe zorladığı için ülkede hekim açığı başlamış, sağlık hizmetlerine ulaşmak iyice zorlaşmıştır. Eski Sağlık Ocakları yerine getirilen ve zaten yetersiz olan Aile Hekimliği sistemi, yapılan son düzenlemelerle ne halkın gereksinmelerinin karşılanmasında ne de hekimlerin mesleklerini icra etmesinde yardımcı olabilmiştir. Bu nedenle “Aile Hekimleri” bütün ülkede protesto eylemlerine girişmişlerdir. Mevcut kadro sorunlarını çözmeyen, ama bölgedeki 65 yaş üstündeki bütün nüfusun sağlık kontrollerinin yılda iki kez gerçekleştirilmesi, hamile ve lohusaların takibi gibi iş yükünü arttıran maddeler yanında, nasıl uygulanacakları açık olmayan cezai müeyyideler, bazı ilaçların yazılmasında sınırlayıcı hükümler, Aile Hekimleri’nin isyanına yol açmıştır. Bu vesile ile “Aile Hekimliği” sistemi uygulamasıyla yürürlükten kaldırılan, sağlık sistemindeki sosyalizasyonu başlatan, birlikte çalışma onuruna eriştiğim, eski Sağlık Bakanlığı Müsteşarı, Hacettepe Üniversitesi Mezuniyet Sonrası Eğitimi Fakültesi Dekanı Prof. Dr. Nusret Fişek’i saygı ve özlemle andığımı belirtmeliyim.",https://www.cumhuriyet.com.tr/yazarlar/emre-kongar/saglik-sistemi-de-cokertildi-2276331
Emre Kongar,İç sorunumuz olarak Suriye,19 Aralık 2024 Perşembe,"Türkiye’nin en önemli sorunu “Şahsım Devleti” rejimi ve Erdoğan/AKP iktidarıdır. Bu rejim ve bu iktidar sürdüğü sürece, ülkenin sorunlarının çözülmesi olanaksızdır. Çünkü bu iktidarın ve bu iktidarın kurduğu “Şahsım Devleti” rejiminin, ülkenin sorunlarını çözmek için ne isteği ne de yeteneği vardır. İsteği yoktur çünkü iktidarın gücünü, ülke sorunlarının çözümü için değil, kendi oligarşisini yaratmak ve güçlendirmek için kullanmaktadır. Yeteneği yoktur çünkü rejim, “toplumun bilgi ve beceri birikimini yansıtan yetişmiş ve deneyimli insan gücüne ve kurumlara dayanan bir devlet yapısını” kullanmak yerine, “tek bir kişinin” bilgi ve becerilerine bağımlı kılınmıştır. Ama “Şahsım Devleti” rejimi ile Erdoğan/AKP iktidarının yarattığı yukarıdaki sorunları veri olarak kabul edip güncel problemlere bakarsak ülkenin önündeki en önemli dört yapısal meselenin, hukuksuzluk ve adaletsizlik, geçim sıkıntısı, terör ve sığınmacı sorunları olduğunu görürüz. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu dört sorunun birincisi olan hukuksuzluk ve adaletsizlik, doğrudan doğruya bu rejimin ve bu iktidarın varlığıyla ilgili olduğu için, yazımın girişinde belirttiğim ana problemin bir sonucudur; bu rejim ve bu iktidar değişmedikçe çözülmesi olanaksızdır. Geçim sıkıntısı da doğrudan bu rejimin ve bu iktidarın varlığıyla ilgilidir çünkü kaynakların ülke yararına değil, kendi oligarşisi için kullanılmasından kaynaklanmaktadır. Bu rejim ve bu iktidar değişmedikçe geçim sorununun çözülmesi de olanaksızdır. Geriye kalıyor terör ve sığınmacılar sorunları. *** Terör sorunu, bu iktidarın yaratmadığı, kendinden önceki birikimlerden devraldığı bir sorundur. Ama PKK liderinin hapsedildiği ve terörün çok önemli bir darbe yediği dönemde iktidara gelen Erdoğan/AKP, bu konudaki zikzakları ve beceriksizlikleriyle sönümlenmekte olan bu sorunu, ne yazık ki alevlendirmiştir. Şimdi ABD tarafından Suriye’de oluşturulan Kürt askeri ve siyasal varlığı ile içerideki terör sorununun uluslararası boyutu, Irak’a ek olarak Suriye üzerinden de komşu ülke topraklarına bağımlı hale gelmiştir. Bu sorunun çözüm süreci ise ancak Suriye’de istikrarlı bir Demokratik, Laik Hukuk Devleti yapısının oluşturulmasıyla başlayabilir. Ama elbette, zaten çok zor olan Suriye’nin istikrarlı ve Demokratik bir rejime kavuşması, Türkiye’deki terör sorununu çözmez; sadece sorunun daha da büyümesini engeller. *** Suriye Savaşı’nın içeriye yansıyan ikinci ve doğrudan bu iktidar tarafından yaratılmış olan sorunu, “sığınmacılar” meselesidir. Sayıları, gayri resmi iddialara göre on milyonu aştığı söylenen “sığınmacılar”, Suriyelilerin öncülüğünde, başta Afganlar olmak kaydıyla, başka ülkelerden Türkiye’ye akın eden yabancıları da kapsamakta ve ülkenin en önemli, ekonomik, sosyal, kültürel ve siyasal sorunu haline gelmektedir. Bu sorunun çözümü de Suriye’deki rejimin Demokratik, Laik bir Hukuk Devleti olmasına ve istikrarına bağlıdır. *** Elbette bu her iki iç sorunumuz açısından da Suriye’nin sadece Demokratik, Laik Hukuk Devleti olması yetmez, toprak bütünlüğünün de sağlanması gerekir. Peki Türkiye’deki bugünkü iktidar bu hedefleri gerçekleştirebilir mi? Pek umudum yok ama gerçekleştirebilmesini dilerim!",https://www.cumhuriyet.com.tr/yazarlar/emre-kongar/ic-sorunumuz-olarak-suriye-2280626
Emre Kongar,Siyasal herestetizm,22 Aralık 2024 Pazar,"Cuma günkü yazımda “Güç Zehirlenmesi” için şöyle demiştim: “İktidar, seçmeni cezalandırmaya yönelik bu yanlışları nasıl ve neden yapıyor? Bence tipik bir ‘Güç zehirlenmesi’ olayıyla karşı karşıyayız. Prof. Coşkun Can Aktan ‘GÜÇ ZEHİRLENMESİ-Kamu Tercihi, Politik Psikoloji ve Politik Psikiyatri Perspektiflerinden Mutlak Siyasi Gücün Psikopatolojisi’ adlı makalesinde özetle şöyle yazmış: ‘Güç zehirlenmesi olgusunun ortaya çıkmasında sınırsız ve genellikle kontrol edil(e)meyen siyasi güce sahip olmak önem taşır. Makama, mevkiye, otoriteye karşı istek ve arzusu olan bir siyasi lider eğer uzun süreli ve kalıcı mutlak siyasi güce sahip olursa sahip olduğu kişilik özellikleri (narsisizm, Makyavelizm ve psikopati) etkisini göstererek su yüzüne çıkar ve ‘güç zehirlenmesi’ adı verilen bir olgu görülür. Hele ki, siyasi liderin partizanlar ve millet tarafından ilahlaştırılması söz konusu olduğunda hubris lider gerçeklikle temasını tamamen kaybederek bir zehirli lidere dönüşebilir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol ‘Zehirli siyasi liderlik’ iktidarda bulunan haris ve hubris bir siyasetçinin zafer sarhoşluğuna ve güç zehirlenmesine yenik düşmesi neticesinde mutlak iktidarını kalıcı hale getirme maksadıyla herestetik sanatını icra ederek her türlü Makyavelist araçları ve siyasi manipülasyon yollarını fütursuzca ve zalimane şekilde kullanması anlamına gelir.’ (Bu tanım üzerinde ayrıca duracağım.) Siyasetteki ‘Güç Zehirlenmesi’ hastalığının panzehri, ‘Cumhuriyet’ rejiminin, ‘Demokratik, Laik ve Sosyal Hukuk Devleti’ uygulamasının, Siyasal Partiler, Merkezi Yönetim, Yerel Yönetimler, Demokratik Toplum Örgütleri ve Seçmen tarafından hayata geçirilmesidir.” *** Cuma günkü yazımda belirttiğim gibi, bu tanım üzerinde durarak, siyahla vurguladığım özel terimleri açıklayalım ki “Güç Zehirlenmesi” kavramı iyice anlaşılabilsin: Narsisizm: Özseverlik; kişinin kendi bedensel ve/veya zihinsel benliğine karşı duyduğu hayranlık ve bağlılık; kişinin kendisine âşık olması. Makyavelizm: Devlet yönetiminde ve siyasette, çıkarcılığın, ahlak kurallarına aykırı biçimde benimsenmesi ve kullanılması; devletin çıkarları ve siyasal menfaatler için her türlü ahlaksız yöntemlerin kullanılmasını geçerli kılan uygulama. Psikopati: Çekici, manipülatif, duygusal yönden acımasız, ahlaksız ve suç işleme potansiyeline sahip kişilik yapısı. Hubris: Kibir; Hubris sendromu, güç sahibi bir kişinin kendisi ve yetenekleri hakkında abartılı bir görüş geliştirmesi; aşırı özgüven, kişisel imaj takıntısı ve eleştiriye karşı küçümseme gibi belirtiler göstermesi. Herestetik: “Heresy”, sapkınlık teriminden üretilen bu kavram; yine Prof. Coşkun Can Aktan’ın tanımına göre, bir siyasi liderin ya da bir siyasal partinin muhtelif politik manipülasyonlardan yararlanarak iktidarı kazanma ve iktidarda kalma stratejileri yürürlüğe koyması demektir; yalan-kandırma, millete övgü, retorik, oy ticareti, oy satın alma, hizmet kayırmacılığı, hileli seçim bölgesi taksimatı, gündem kontrolü vesaire, başlıca politik manipülasyon yöntemleridir. *** Prof. Coşkun Can Aktan’ın “Güç Zehirlenmesi” kavramının bir benzerini, ben de “Deli Dumrul Sendromu” olarak tanımlamıştım. 18.06.2020 tarihindeki “Deli Dumrul Sendromu!” ve 19.06.2020 tarihindeki “Deli Dumrul Sendromunun Yol Açtığı Sıkıntılar” başlıklı “Aydınlanma” yazılarımı önümüzdeki günlerde bir kez daha anımsatacağım!",https://www.cumhuriyet.com.tr/yazarlar/emre-kongar/siyasal-herestetizm-2281524
Emre Kongar,Şam nasıl düştü? ‘Ilımlı İslam’dan ‘radikal siyasal İslam’a!,10 Aralık 2024 Salı,"Falcı değilim ama bir iki gün içinde gerçekleştirilen ve herkesi şaşırtan “Şam’ın Düşüşü”nü, dört beş gün önceden görüp Gazete’de 05.12.2024 Perşembe günü yayımlanan 3979’uncu “Aydınlanma” yazımda şöyle demiştim: “Suriye’de ‘zafer’ de ‘kurtarmaz’! Önce Suriye savaşındaki ‘zaferi’, iktidarın tanımladığı biçimde anımsatalım: Esad iktidardan düşürülecek, Şam’daki Emevi Camisi’nde Cuma namazı kılınacaktır! Şimdi bir an için düşünelim: Farz edelim ki ‘Zafere’ ulaşılmış, Esad iktidardan düşürülmüş, Şam’daki Emevi Camisi’nde Cuma namazı kılınmıştır. Peki bunun Türkiye’ye yararı ne olacaktır? Bu sorunun yanıtını Türkiye’nin karşı karşıya olduğu sorunlar bakımından vermeye çalışalım: 1) Sayıları gayri resmi olarak on milyonu aştığı iddia edilen ‘sığınmacı’ sorunu çözülecek midir? Yoksa bu sorun daha da şiddetlenecek midir? 2) Avrupa Birliği ülkelerinin Türkiye’ye uyguladığı vize güçlükleri ortadan kalkacak mıdır? İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Yoksa daha mı ciddileşecek ve yaygınlaşacaktır? 3) ABD desteğiyle kurulacak olan bir Kürt Devleti Bölgesi, Türkiye’nin ‘Kürt Sorunu’ başlığı altında yaşadığı problemlerinin çözümüne yardımcı olacak mıdır? Yoksa tam tersi bir etki mi ortaya çıkacaktır? 4) Türkiye’nin Suriye Savaşı dolayısıyla yaptığı harcamalar daha azalacak mıdır? Yoksa oralardaki varlığını sürdürebilmek için daha fazla masraf mı yapmak gerekecektir? 5) Türkiye’nin Ortadoğu ülkeleriyle, komşularıyla, ABD, Rusya, İran gibi ülkelerle ilişkileri bu ‘Zafer’den sonra daha mı dostça ve iyi olacaktır? Yoksa bu ülkelerin Suriye’de çatışan çıkarları, Türkiye’yi daha sorunlu çıkmazlara mı sürükleyecektir? 6) Türkiye’nin, halkı bunaltan geçim ve toplumu isyan ettiren adaletsizlik sorunları, yolsuzluk, yoksulluk, yobazlık, yalancılık, yağcılık ve yasaklar gibi ‘Şahsım Devletinin’ açmazları, bu ‘Zaferden’ sonra çözüme mi kavuşacak, yoksa daha mı artacaktır? 7) Ve doğrudan iktidarı ilgilendiren son soru: Bu sorular (sorunlar) bağlamında ortaya çıkacak sonuçlar, seçmenlerin iktidara olan desteğini arttırır mı, azaltır mı?” Şimdi herkes benim önceden sorduğum bu soruların yanıtlarını düşünüyor ve tartışıyor. Elbette ben de bu yanıtları bilmiyorum ama Perşembe günkü yazımda belirttiğim gibi hiç de iyimser değilim. Çünkü Ortadoğu’daki devletlerin çökertilmesinin ve bölgedeki istikrarın bozulmasının Türkiye’yi de olumsuz etkileyeceğini düşünüyorum. Pragmatik ABD, “Siyasal İslam’la Dansı”nda eş değiştirdi: 11 Eylül saldırısından sonra, “Radikal Siyasal İslam”la mücadele için geliştirdiği ve yanlış olduğu özellikle Mısır’da ve öteki ülkelerde kanıtlanan “Ilımlı İslam” yaratma ve destekleme stratejisini terk etti. Doğrudan “Radikal Siyasal İslam” ile uzlaşma aramaya başladı. Bunun ilk örneğini Afganistan’da, ülkenin Taliban’a terk edilmesiyle gördük. İkinci örneğini de Suriye’de, HTŞ’nin Şam yolunda desteklenmesiyle yaşıyoruz. Ne yazık ki HTŞ ile İsrail’i bir araya getiren ABD’nin bu yeni stratejisi de bölgede istikrarı sağlayamayacak, Ortadoğu’da geçerli olan dinci/mezhepçi ve etnikçi politikalar açısından çok daha istikrarsız olan geçici bir denge durumuna yol açacaktır. Bu istikrarsız denge durumu ise çok daha fazla kan ve gözyaşı dökülmesine neden olabilir. Türkiye’nin bir an önce Atatürk’ün “Yurtta Sulh, Cihanda Sulh” politikasına geri dönmesi gerekmektedir.",https://www.cumhuriyet.com.tr/yazarlar/emre-kongar/sam-nasil-dustu-ilimli-islamdan-radikal-siyasal-islama-2277589
Emre Kongar,Güç zehirlenmesi,20 Aralık 2024 Cuma,"İktidar, bir yandan seçilmiş belediye başkanlarını görevden alıyor, öte yandan CHP’li belediyelere karşı başlattığı mücadele, yerel yönetimlerin hizmetlerinin sınırlanmasına ve kısıtlanmasına yönelik olduğu için, doğrudan doğruya, halkı cezalandırıyor. Seçilmiş bir siyasal iktidarın, yönettiği ülkedeki halkı cezalandırması, aklın, mantığın, siyasetin kabul edebileceği bir olay değil. Peki iktidar bu büyük yanlışı nasıl ve neden yapıyor? *** “Şahsım Devleti” rejimi ve Erdoğan/AKP iktidarı, 22 yıllık yönetim sonunda her alanda iflas etti. Halkın gereksinmelerini karşılayamaz hale geldi. Merkezi iktidarın bu yetersizliğini, CHP’li belediyeler telafi etmeye ve seçmene çeşitli sosyal hizmetler sağlamaya başladılar. İşte bu süreç ve CHP’li belediyelerin halk nezdinde ulaştıkları olumlu imaj, iktidarı panikletti. Bu nedenle, CHP’li belediyelerin hem yetki alanlarını hem de kaynaklarını sınırlamaya ve kısıtlamaya başladı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bunu yaparken de elindeki gücü partizanca kullanmaya, kendi belediyelerinden kalan borçları bile CHP’li belediyelere ödetmek için haciz işlemleri uygulamaya başladı. Ama CHP’li belediyeler, hem çocukların ve gençlerin hem kadınların hem de yoksulların gereksinme duyduğu, eğitim, burs, kreş, yurt, sosyal yardım alanlarındaki hizmetleri, büyük bir başarıyla sağlamaya ve ünlü siyasal deyimle “seçmenin gönlünde taht kurmaya” başladı. Örneğin daha dün, Üsküdar Belediyesi’nde yeni bir kreş daha açıldı! Ekrem İmamoğlu açılışta yaptığı konuşmada eğitimin önemine değindi: “Konan bütün bu engellere rağmen, israftan kısacağız, bütçemizi doğrulukla, adaletle yöneteceğiz. Bereketi ve bolluğu bu şekilde kurumlarımıza taşıyıp kreş açmaya devam edeceğiz, burs vermeye devam edeceğiz, yurtlarımızı açmaya devam edeceğiz...” dedi. Ayrıca, bütün İslam coğrafyasında ve Suriye’de cehaletle mücadelenin Suriyelilerin ülkelerine dönmelerine de yardımcı olacağını belirtti. (Cumhurbaşkanlığı adaylığına işaret mi? Bu konuşma üzerinde ayrıca duracağım.) *** İktidar, seçmeni cezalandırmaya yönelik bu yanlışları nasıl ve neden yapıyor? Bence tipik bir “Güç zehirlenmesi” olayıyla karşı karşıyayız. Prof. Coşkun Can Aktan GÜÇ ZEHİRLENMESİ -Kamu Tercihi, Politik Psikoloji ve Politik Psikiyatri Perspektiflerinden Mutlak Siyasi Gücün Psikopatolojisi- adlı makalesinde özetle şöyle yazmış: “Güç zehirlenmesi olgusunun ortaya çıkmasında sınırsız ve genellikle kontrol edil(e)meyen siyasi güce sahip olmak önem taşır. Makama, mevkiye, otoriteye karşı istek ve arzusu olan bir siyasi lider eğer uzun süreli ve kalıcı mutlak siyasi güce sahip olursa sahip olduğu kişilik özellikleri (narsisizm, Makyavelizm ve psikopati) etkisini göstererek su yüzüne çıkar ve ‘güç zehirlenmesi’ adı verilen bir olgu görülür. Hele ki siyasi liderin partizanlar ve millet tarafından ilahlaştırılması söz konusu olduğunda hubris lider gerçeklikle temasını tamamen kaybederek bir zehirli lidere dönüşebilir. ‘Zehirli siyasi liderlik’ iktidarda bulunan haris ve hubris bir siyasetçinin zafer sarhoşluğuna ve güç zehirlenmesine yenik düşmesi neticesinde mutlak iktidarını kalıcı hale getirme maksadıyla herestetik sanatını icra ederek her türlü Makyavelist araçları ve siyasi manipülasyon yollarını fütursuzca ve zalimane şekilde kullanması anlamına gelir.” (Bu tanım üzerinde ayrıca duracağım.) *** Siyasetteki “Güç Zehirlenmesi” hastalığının panzehiri, “Cumhuriyet” rejiminin, “Demokratik, Laik ve Sosyal Hukuk Devleti” uygulamasının, Siyasal Partiler, Merkezi Yönetim, Yerel Yönetimler, Demokratik Toplum Örgütleri ve Seçmen tarafından hayata geçirilmesidir.",https://www.cumhuriyet.com.tr/yazarlar/emre-kongar/guc-zehirlenmesi-2280948
Emre Kongar,"Saray yer, halk bakarken!",27 Aralık 2024 Cuma,"Ünlü Türk Atasözü: Biri yer biri bakar Kıyamet ondan kopar! *** Devlet, bütün kurumları çökertilip tek bir kişiye indirgendiğinde... Devlet, halktan kopartılarak Saray’a hapsolduğunda... Halk “tasarruf tedbirleriyle” inim inim inletilirken Saray “itibardan tasarruf etmediğinde”... 7 milyondan fazla asgari ücretli, 11 milyon emekli, dolayısıyla aileleriyle, en az 70 milyon kişi, açlık sınırının altında yaşarken Saray tok yattığında... Adalet ve gelir dağılımı, tek bir kişinin bilgisine, düşüncesine, duygusuna, kararına, bırakıldığında... Bütün iç ve dış kaynaklar, Saray oligarşisi tarafından tüketildiğinde... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Harç zammı yüzde 44, resmi kira artışı yüzde 60, işverene verilen destek artışı yüzde 42.8, Saray bütçesinin artışı yüzde 38 olurken işçiye zam sadece yüzde 30’da kaldığında... Asgari ücretlinin enflasyonu yüzde 80, TÜİK enflasyonu bile yüzde 47 iken milyonlarca asgari ücretli enflasyona ezdirildiğinde... Baskı altında, yolsuzluklar, yasaklar ve yoksulluk sorunlarıyla, ülkede hayal kurmanın bile hayalinin kurulamadığı karanlık bir noktaya gelindiğinde... Emevi Camisi’nde namaz kılma planı yapanların, önce Türkiye’de emeklinin, emekçinin, ücretlinin, dar gelirlinin cenaze namazını kıldıkları eleştirisi yapıldığında... Asgari ücret kararı, tek bir kişinin iki dudağının arasından çıkacak tek bir söze bağlı olduğunda... Asgari ücret miktarı, 2025 yılı bütçesi 16 milyar 938 milyon 146 bin olan Saray’ın 1 dakika 30 saniye içerisinde harcadığı paraya eşit olup vatandaşa “Saray’ın bir buçuk dakikada harcadığı parayla 1 ay geçin” dendiğinde... Özetle emekçi ve emekli, dar ve sabit gelirli, işçi, memur, köylü, esnaf, saray tarafından açlığa mahkûm edildiğinde... Yani “Saray yerken halk baktığında”... Asgari ücretin “sefalet düzeyinde” belirlenmesi, “bardağı taşıran bir damla” olmuş... Ülkede, sandığa yansıyacak bir “kıyamet kopmuştur!” Şimdi sorun, bu “ekonomik, toplumsal ve siyasal kıyametin”, sandığa yansıtılmasının sağlanmasıdır. *** Nitekim, CHP, “Madem geçim yok, o halde derhal seçim” diyerek 2025 yılını seçim yılı ilan etmiştir. Ama kulislerde iktidarın seçimi en erken 2027 yılında yapmayı planladığı belirtilmekte ve son mali ve ekonomik kararlar da bunu göstermektedir. Demokratik Toplum Örgütleri, sendikalar ve siyasal partiler, 28 Aralık’ta Ankara Tandoğan’da büyük bir miting düzenlemişlerdir. Saray’ın yol açtığı bu toplumsal, ekonomik ve siyasal “kıyametin”, “derhal” sandığa taşınması çok zor, meşakkatli ve büyük incelik isteyen bir iştir. CHP’nin lider kadrosu, Özgür Özel, Ekrem İmamoğlu, Mansur Yavaş, Kemal Kılıçdaroğlu dörtlüsü ve Demokratik Laik Rejimi kurtarmak isteyen öteki siyasal partilerin liderleri, bireysel egolarını ve parti içi hesaplaşmaları aşıp, bu inceliği gösterebilecek ve Türkiye’yi bu kâbustan kurtarabilecekler midir? Hep birlikte izleyeceğiz!",https://www.cumhuriyet.com.tr/yazarlar/emre-kongar/saray-yer-halk-bakarken-2283214
Emre Kongar,CHP’nin asgari ücret tepkisi ve Özgür Özel’in hazır cevaplığı,26 Aralık 2024 Perşembe,"Özgür Özel’i en az beş konuda eleştirdim: 1) Genel Seçimler’den sonra “Erken Seçim gündemimizde yok” dediği için. 2) “Yumuşama” diye başlayıp “Normalleşme” diye süren süreci başlattığı için. 3) ABD’de, iktidarın yaptırdığı binayı savunduğu için. 4) Meclis’te, iktidarın lideri gelirken (CB Başkanı olduğu için) CHP grubunun ayağa kalkmasını istediğinden dolayı. 5) Parti içinde “Laiklik” konusunda birlik ve bütünlük sağlayamadığı için. Ama halka mitinglerle ulaşma stratejisinin ve hazırcevaplığının başarılarını da teslim etmeliyim. *** CHP, Asgari Ücret konusunda dün yaptığı açıklamada, Özgür Özel’in TÜRK-İŞ’i ziyaretinde söylediklerine ek olarak, şu çarpıcı ifadeleri kullanmış: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol “Hayal kurmanın bile hayalini kuramadığımız ülkede yaşar olduk. 7 milyondan fazla asgari ücretli, 11 milyon emekli, dolayısıyla en az 70 milyon kişi açlık sınırının altında yaşarken tok yatan Saray iktidarı bizden değildir. Emevi Camisi’nde namaz kılma planı yapanlar, önce Türkiye’de emeklinin, emekçinin, ücretlinin, dar gelirlinin cenaze namazını kıldılar. Asgari ücret kararı Erdoğan’ın iki dudağının arasından çıkacak bir sözden büyüktür. Asgari Ücret; Saray’ınızın 1 dakika 30 saniye içerisinde harcadığı para kadar oldu! Siz 1 buçuk dakikada harcadığınız parayla vatandaşa 1 ay geçinin diyorsunuz!” *** 2025 yılı Asgari Ücret sayısının açıklanması üzerine, 24 Aralık 2024 Salı günü, eski adı Twitter olan X’teki @eczozgurozel adlı hesabından ileti. “...22.104 TL’lik asgari ücret, Tayyip Erdoğan’ın bu ülkenin gerçeklerinden koptuğunun son emaresidir. Günlerdir Suriye’de zafer yaşattık diyenler emekçiye hezimeti yaşatmış sefalet ücretini dayatmışlardır. Asgari ücretlinin enflasyonu yüzde 80, TÜİK enflasyonu bile yüzde 47 iken milyonlarca asgari ücretliyi enflasyona ezdirdiler. ...İşçi sınıfını, üretimden gelen gücünü kullanmaya davet ediyorum.” *** 1 Eylül 2024, Teğmenlerin “Atatürk’ün askerlereyiz” demelerini eleştirenlere yanıt olarak: “‘Mustafa Kemal’in askerleriyiz’ demişler. Birileri rahatsız olmuş. Ne diyeceklerdi? ...Fesli Kadir gibi, bu çocuklar size benzeyip de ‘Hepimiz Trikopis’in askerleriyiz’ mi diyeceklerdi.” *** 24 Aralık 2024, TBMM’de CHP Grup Toplantısında, Erdoğan’ın sığınmacılarla ilgili “Burada kalmak isteyenin başımızın üstünde yeri var” sözlerine yanıt: “O kalanlar senin başının üstünde değil, Türkiye’deki insanların aşının, işinin üstünde oturuyor... Senin başının üstünde oturanlar bizim aşımızın üstünde oturamaz. Nokta!” *** Yine 24 Aralık 2024 Salı günü, TBMM’de CHP Grup Toplantısında Erdoğan’ın İl Kongre’lerinde CHP’ye yönelik, “Dünya yıkılsa, 3’üncü cihan harbi çıksa inanın CHP yönetiminin umurunda olmaz...” sözlerine karşılık: “Senin gidip, atadıklarına kendini İl Kongre’sinde alkışlatman kolay... ...Pazara varamayacaksın, çarşıda dolaşamayacaksın, İl Kongresi’nde CHP’yi yuhalayacaksın. Hodri meydan; sokağa çıkamayan adam, kongre adamı, salon siyasetçisi...” *** Yine 24 Aralık 2024 Salı günü, TBMM’de CHP Grup Toplantısında Erdoğan’ın “Özel, Esad’ın yasını tutuyor” sözüne karşılık: “Biz Esad’ın elini tutup tatile çıkarmadık. Esad ile tatile giden Erdoğan’dı. Ben dünyadaki bütün tek adamlara karşıyım.” *** Ayrıca son bir not olarak belirtmeliyim ki Salı günü açıklanan Asgari Ücret ile iktidarın 2025 yılında (en azından şimdilik) bir “derhal seçim” planlamadığı ortaya çıkmış oldu.",https://www.cumhuriyet.com.tr/yazarlar/emre-kongar/chpnin-asgari-ucret-tepkisi-ve-ozgur-ozelin-hazir-cevapligi-2282875
Emre Kongar,Emperyalizm ve bir Türkiye manzarası,24 Kasım 2024 Pazar,"Eski CHP Genel Başkanı Kemal Kılıçdaroğlu, Cuma günü, yargılandığı mahkemede yaptığı konuşmada, Erdoğan hakkındaki iddialarını ısrarla tekrarladı, bir özeleştiri yaptı ve Emperyalizmin kurbanı olan bir Türkiye manzarası çizerek önümüzdeki tehlikelere de dikkat çekti. Kılıçdaroğlu’nu yıpratması beklenen bu dava, tam tersine hem onu güçlendirdi hem de iddialarını ısrarla ve inanarak tekrarlaması Erdoğan’a ve onun iktidarına siyaseten büyük zarar verdi. Aşağıda onun çizdiği, Emperyalizmin sömürdüğü Türkiye manzarası hakkındaki sözlerinin bazılarına yer verdim. *** Tarih kadar uzun bir yolculuktan geldim Sayın Yargıç... ...Aslında, bu ülkeyi bölmek ve bizleri kendilerine köle yapmak için amansızca çalışan emperyalistlerdi bizim tek düşmanımız... ...Biz; sağcı-solcu, seküler-dindar, Alevi-Sünni, Türk-Kürt değildik. Biz, dünyanın en güzel toprakları olan bu vatanda, barış, kardeşlik, huzur ve bereket içerisinde yaşama mücadelesi veren Ama işgalci güçler ve onların içimizdeki işbirlikçileri eliyle birbirini öldüren Gençlerini uyuşturucu baronlarının eline terk etmiş Çocuklarının eğitim-sağlık ve beslenme ihtiyaçlarını karşılayamayan Gelişmiş dünyanın çoktan unuttuğu saçma konular yüzünden kutuplaşmış Emeklisi aç Hastası tedavi edilemeyen Sınırları korunamayan Emeği sömürülen İnsanlık onuruna yakışan bir hayattan çok uzaklaşmış Ağız dolusu gülmeyi unutmuş 85 milyon ve tek millet olan kardeşler olduğumuza inandım... ...Büyük Ortadoğu Projesinin İlk aşaması şudur: Rüşvet ve yolsuzluk yoluyla zenginleştirdikleri, teröre ve uluslararası suç teşkil edecek işlere girmesini sağladıkları, ülkeyi toprak tavizleri vermek zorunda bırakacak kadar borçlandıracak “Tek Adam” rejimi kurmaktı. Ve en önemlisi; ülkedeki bütün güçleri “Teslim alabilecekleri” bir tek adamda birleştirmekti. İlk faz tamamlandı. Teslim aldıkları ve bütün güçleri üzerinde birleştirdikleri “Tek adam ve Saray rejimi”ni kurdular... ...Sayın Yargıç, Türkiye Cumhuriyeti Devleti’ni bölme ve parçalama projesinin 2. aşaması başlıyor. Bakınız, BOP’un 2. Aşaması sürecinde Türkiye alenen bir sığınmacı deposu haline getirilmiştir! Ne acıdır ki para uğruna Türkiye’ye “Geri Kabul Anlaşması” imzalatılmıştır. Sayın Yargıç Unutmayın, bir ülkeyi bölmek için önce o ülkeyi sığınmacı nüfus olarak büyütüp, ekonomik olarak küçültürseniz, yani yoksulluğu yaygınlaştırırsanız emperyal güçlerin ekmeğine yağ sürer ve emellerine hizmet etmiş olursunuz. *** Bu konuşmaya bir de küçük eleştirim var: Türkiye’nin kırılma hatlarını sayarken “Biz; sağcı-solcu, seküler-dindar, Alevi-Sünni, Türk-Kürt değildik” demiş. Oysa toplumdaki çatışma alanlarından biri “DİNDARLARLA sekülerler” arasında değil, “DİNCİLERLE sekülerler” arasındadır. Çünkü kendisini hem DİNDAR hem de SEKÜLER ya da LAİK olarak tanımlayan milyonlarca kişi var ülkemizde. DİNDAR yerine DİNCİ demeliydi. *** Kılıçdaroğlu’nun savunması, yukarıda alıntıladığım bölümlerin ötesinde mesajlar ve iddialar taşıyor. Bu niteliğiyle, siyasal olarak Erdoğan’ın ve iktidarın işine yaramamış, tam tersine, her ikisine de siyasal olarak çok zarar vermiştir. *** Bugün 24 Kasım Öğretmenler Günü. Bu vesileyle, öğretmenlerimiz, öğrencilerine Emperyalizmi ve Emperyalizmin Türkiye’yi ne hale getirdiğini anlatmalılar diye düşünüyorum. Başta atanamayanlar olmak üzere, hepsinin gözlerinden öperim.",https://www.cumhuriyet.com.tr/yazarlar/emre-kongar/emperyalizm-ve-bir-turkiye-manzarasi-2272044
Emre Kongar,Devlet çöktüğünde!,17 Kasım 2024 Pazar,"Yargı çökünce, devlet de çöktü: Ülke, hemen hemen her gün bireysel düzeyde tüyler ürperten, toplumsal düzeyde ise deprem yaratan olaylara uyanıyor! *** Makro düzeyde, iktidarın Esenyurt Belediye Başkanı’nın yerine, “terör suçlamasıyla” kayyım ataması, İstanbul, Ankara Büyükşehir Belediyelerine “konser harcamaları dolayısıyla” soruşturma başlatması, siyasette deprem etkisi yaptı. En son büyük siyasal deprem ise iktidarın, Anayasa Mahkemesi’nin Can Atalay kararına uymaması ve Yargıtay’ın bir dairesinin bu karara karşı çıkması ile yaşanmıştı. Bireysel düzeydeki en son trajedi ise bir annenin, bebeğine, biberonla tiner içirerek öldürmesiyle yaşandı. Haberlere göre Kırıkkale’de, 23 yaşındaki bir kadının evlilik dışı doğan çocuğuna babanın sahip çıkmaması üzerine, anne bebeğiyle İstanbul’a gelmiş. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Anne, bir parkta, 2 yaşındaki bebeğine biberonla tiner içirdikten sonra, Esenler’deki akrabalarına gitmiş. Bebek evde fenalaşınca Fatih’te bir hastaneye götürülmüş ve yoğun bakımda, 2 ay sonra ölmüş. Bu olayın duyulmasından birkaç gün önce de İzmir’in Selçuk ilçesinde 27 yaşındaki anneleri, kapıyı üzerlerine kilitledikten sonra, sattığı hurdaların parasını almaya gittiği sırada çıkan yangında, babaları hapiste olan 1 ile 5 yaş arasındaki 5 kardeş hayatını kaybetmişti. *** Hapisteki çocuklar hakkındaki bilgiler şöyle: (https://cisst.org.tr/hapishane-istatistikleri/) 6.039 kadın mahpusun yanında annesi ile kalan 0-6 yaş grubu çocuk sayısı 759. Hapishanelerde 165’i kız çocuğu olmak üzere 12-18 yaş arası 3.690 çocuk bulunmakta. *** İktidarın, Meclis kararıyla, kabul edilen İstanbul Sözleşmesi’nden, bir gece, bir imza ile çıkması sonunda artan erkek şiddeti, kadınları katletmeye devam ediyor. Kadın bianet’in haberine göre, erkekler, Ekim 2024’te en az 49 kadını ve yedi çocuğu öldürdü. Ekim’de en az 29 kadının ölümü basına “şüpheli” olarak yansıdı. Erkekler, Ekim’de en az 79 kadına şiddet uyguladı, en az 58 kız ve oğlan çocuğunu istismar etti, 40 kadını taciz etti. Erkekler, iki kadına tecavüz etti, en az 49 kadını seks işçiliğine zorladı. Erkekler, yılın ilk on ayında en az 327 kadını öldürdü. Sadece son birkaç olay ise şöyle: Bursa’da bir kişi boşanma aşamasında olduğu eşi Özlem’i boğarak öldürdü. Malatya’da boşanma aşamasındaki eşi tarafından otomobil içerisinde vurulan Nuran hayatını kaybetti. Antalya’da Fadim, 3 ay uzaklaştırma kararı aldırdığı eşi tarafından öldürüldü. *** VE UMUTSUZUK YÜKSELİYOR: Ve hâlâ AYM ve AİHM kararları uygulanmıyor. Ve Kavala, Demirtaş ve Gezi mağdurları hâlâ hapiste. Ve OHAL mağdurları hâlâ hak arıyor. Ve ulusal ve uluslararası suç örgütleri her yerde. Ve uyuşturucu bağımlığı artıyor. Ve şiddet artıyor. Ve dolandırıcılık artıyor. Ve enflasyonun ezdiği halkın geçim sıkıntısı artıyor. Ve doktorlar gibi, mühendisler gibi, bilgisayarcılar gibi meslek mensupları, ülkeyi terk ediyor. Ve gücü yeten aileler çocuklarını eğitim için yurtdışına yolluyor. Ve iktidar, toplumu daha çok baskı altına almak, medyayı iyice susturmak için, yeni yasalar peşinde... Ve Kürt sorunu tartışmasını da bu manzaraya rağmen, yönetim süresini uzatmak için kullanıyor!",https://www.cumhuriyet.com.tr/yazarlar/emre-kongar/devlet-coktugunde-2269387
Emre Kongar,Suriye’de ‘zafer’ de ‘kurtarmaz’!,05 Aralık 2024 Perşembe,"“Kurtarmaz abla (veya abi)!”, pazarlıkta kullanılan bir esnaf veya işportacı terimidir: Esnafın veya işportacının söylediği fiyatı yüksek bulan ve biraz daha indirim isteyen müşteriye, satıcının fiyatı indirebileceği en son noktada söylenir! Genellikle esnaftan veya işportacıdan bir şey satın alan müşteri, pazarlıkla fiyatı bir miktar indirttikten sonra tenzilat istemekte devam ederse esnaf veya işportacı, yapacağı indirimin son noktasında, sattığı malın maliyetini düşünerek ve bazen bunu “malın gelişi zaten şu kadar lira” gibi yüksek sesle de söyleyerek müşteriye, “Kurtarmaz abla (veya abi)!” der. İşte iktidarın ülkemizi sürüklediği Suriye savaşı, “zaferle” bile bitse, ne ülkemizi ne de iktidarı kurtarır! *** Önce Suriye savaşındaki “zaferi”, iktidarın tanımladığı biçimde anımsatalım: Esad iktidardan düşürülecek, Şam’daki Emevi Camisi’nde Cuma namazı kılınacaktır! Şimdi bir an için düşünelim: Farz edelim ki “Zafere” ulaşılmış, Esad iktidardan düşürülmüş, Şam’daki Emevi Camisi’nde Cuma namazı kılınmıştır... Peki bunun Türkiye’ye yararı ne olacaktır? *** Bu sorunun yanıtını Türkiye’nin karşı karşıya olduğu sorunlar bakımından vermeye çalışalım: 1) Sayıları gayri resmi olarak on milyonu aştığı iddia edilen “sığınmacı” sorunu çözülecek midir? Yoksa bu sorun daha da şiddetlenecek midir? 2) Avrupa Birliği ülkelerinin Türkiye’ye uyguladığı vize güçlükleri ortadan kalkacak mıdır? Yoksa daha mı ciddileşecek ve yaygınlaşacaktır? 3) ABD desteğiyle kurulacak olan bir Kürt Devleti Bölgesi, Türkiye’nin “Kürt Sorunu” başlığı altında yaşadığı problemlerinin çözümüne yardımcı olacak mıdır? Yoksa tam tersi bir etki mi ortaya çıkacaktır? 4) Türkiye’nin Suriye Savaşı dolayısıyla yaptığı harcamalar daha azalacak mıdır? Yoksa oralardaki varlığını sürdürebilmek için daha fazla masraf mı yapmak gerekecektir? 5) Türkiye’nin Ortadoğu ülkeleriyle, komşularıyla, ABD, Rusya, İran gibi ülkelerle ilişkileri bu “Zafer”den sonra daha mı dostça ve iyi olacaktır? Yoksa bu ülkelerin Suriye’de çatışan çıkarları, Türkiye’yi daha sorunlu çıkmazlara mı sürükleyecektir? 6) Türkiye’nin, halkı bunaltan geçim ve toplumu isyan ettiren adaletsizlik sorunları, yolsuzluk, yoksulluk, yobazlık, yalancılık, yağcılık ve yasaklar gibi “Şahsım Devletinin” açmazları, bu “Zaferden” sonra çözüme mi kavuşacak, yoksa daha mı artacaktır? 7) Ve doğrudan iktidarı ilgilendiren son soru: Bu sorular (sorunlar) bağlamında ortaya çıkacak sonuçlar, seçmenlerin iktidara olan desteğini artırır mı, azaltır mı? *** Değerli okurlarım, Suriye Savaşı öyle yanlış bir dış politika girişimidir ki iktidar tarafından ifade edilen hedeflere ulaşılsa, yani iktidar kendi tanımladığı biçimde “Zafere” ulaşsa bile, ülkeye yararı olmayacak, tam tersine, mevcut sorunları daha da artıracaktır.",https://www.cumhuriyet.com.tr/yazarlar/emre-kongar/suriyede-zafer-de-kurtarmaz-2276011
Emre Kongar,Milli eğitim ve laiklik (1),21 Kasım 2024 Perşembe,"Milli Eğitim Bakanı Yusuf Tekin’in Laikliği saptıran, Cumhuriyetin ilk dönemlerini suçlayan sözlerinden sonra, hem Laiklik hem de Milli Eğitim hakkında birkaç yazı yazmak şart oldu. Bugün bu sütunda defalarca yaptığım Laiklik tanımıyla işe başlayalım. Yarın Milli Eğitim Bakanı ile devam ederiz. *** İslamcıların yazdığı bazı sözlüklerde Laiklik “din karşıtlığı”, “dinsizlik” olarak tanımlanmıştır. Bu ciddi bir saptırmadır. Çünkü Laiklik “dinsizlik” ya da “din karşıtlığı” değil, tam tersine, bütün dinleri, mezhepleri, inançları ve inançsızları da KORUYAN bir DEMOKRATİK DEVLET İLKESİDİR. *** Laiklik kavramını saptırmak isteyenlerin kullandığı “Birey laik olmaz, devlet laik olur” ifadesi de DOĞRU DEĞİLDİR! ÇÜNKÜ Laik devletten yana olan birey, tanım gereği, Laiktir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Örneğin, bir Musevi, bir Hıristiyan ya da bir Müslüman devletin Laiklik ilkesinden yanaysa, Laik bir Musevi, Laik bir Hıristiyan veya Laik bir Müslüman olur. *** Laiklik, SADECE din ve devlet işlerinin birbirlerinden ayrılması demek de DEĞİLDİR: Laik devletin, din ve devlet işlerini ayırmasının yanında iki önemli görevi daha vardır: Birinci olarak, çoğunlukta olan inanç sahiplerinin, bu inançta olmayan vatandaşlara baskı yapmasını engellemekle, bütün inanç sahiplerini ve elbette inançsızları da ÇOĞUNLUK BASKISINA KARŞI KORUMAKLA YÜKÜMLÜDÜR. İkinci olarak, inanç sahibi insanlara, Allah adına, din adına, peygamberler adına, tarikatlar adına, inançlarını nasıl yaşayacaklarına ilişkin BASKI YAPILMASINI DA ENGELLEMEKLE YÜKÜMLÜDÜR. *** Laiklik çağımızı kana bulayan dinci-tarikatçı-mezhepçi teröre karşı da en büyük sığınak, en etkili ilaçtır! Laikliği anlatmak, savunmak, anarşi ve teröre karşı DEMOKRASİYİ SAVUNMAKTIR! *** Ayrıca biliyoruz ki aynı dinden olan insanların bile değişik ülkelerde inançlarını yaşama biçimleri birbirlerinden çok farklıdır. Örneğin, Suudi Arabistan’da, İran’da, Libya’da, Malezya’da, Tunus’ta, Suriye’de, Irak’ta, Bosna’da, Azerbaycan’da ve Türkiye’de yaşayan Müslümanların din uygulamaları birbirinden çok değişiktir. Sadece farklı din mensuplarının değil, aynı dindeki farklı mezhep mensuplarının da barış içinde birlikte yaşamalarının güvencesi Laiklik ilkesidir. Çünkü Demokratik ve Laik Devlet, bütün dinlere, mezheplere, inançlara ve inançsızlara aynı uzaklıktadır ve HEPSİNİ KORUR. *** LAİKLİĞE KARŞI OLANLAR: ÜLKEMİZİN BİRLİĞİNİ, DİRLİĞİNİ, DÜZENİNİ, BARIŞINI, GÜVENLİĞİNİ VE REFAHINI TEHLİKEYE ATMAKTADIRLAR.",https://www.cumhuriyet.com.tr/yazarlar/emre-kongar/milli-egitim-ve-laiklik-1-2270917
Emre Kongar,Trump da Türkiye’yi kurban edecek mi?,08 Kasım 2024 Cuma,"Emperyalizm krizde: Daha doğrusu Emperyalizmin ekonomik ve siyasal düzeni krizde! Ve Türkiye bu krizin kurbanlarından biri olarak seçilmiş durumda. Salı günkü “Trump hoş mu geldi” başlıklı yazımın sonuna doğru şöyle demiştim: Emperyalizm, hiç kuşkusuz, Başkan’ın kimliğinden bağımsız olarak, Türkiye’yi kendi çıkarları için kullanmaya devam edecek. Bu yazımı koyduğum X hesabıma yanıt veren bir izleyicim “Bu Emperyalizm bey kimdir” diye sordu. Ben de ona, “Güçsüzlere tecavüz eden şık takım elbiseli bey” diye yanıt verdim. *** Ülkemizde “Emperyalizm” terimi biz de onun içinde yer aldığımız için “Batı Emperyalizmi” yerine, esas olarak liderliğini ABD’nin yaptığı G7 ülkeleri için kullanılır. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol G7 ülkeleri de ABD, İngiltere, Kanada, Japonya, Almanya, Fransa ve İtalya’dır. (Biz bunlara, güncel olarak Avustralya’yı, tarihsel olarak da Belçika, İspanya ve Portekiz’i de dahil etmeliyiz diye düşünüyorum ama bu ayrı bir yazı konusu. Nitekim sonradan G20 diye daha büyük bir grup da kurulmuştur.) İşte bu ülkelerin ve bu ülkelerin lideri konumundaki ABD’nin kurduğu, yürüttüğü ve yararlandığı Emperyalist ekonomik ve siyasal düzen krizde. Bu krizin iki nedeni var: 1) Emperyalizmin kurduğu ve yürüttüğü Neoliberal düzen, kendi içinde krizler üreten bir yapıya sahiptir. Gerek 1970’ler ve 1980’lerdeki petrol krizleri gerek 2000’lerdeki finansal krizler, Emperyalizmin dayattığı Neoliberal düzenin sürdürülebilirliğini tartışmaya açmıştır. 2) Bu düzenin dışında kalan Çin, Rusya ve Hindistan gibi ülkeler zaman içinde çok gelişmiş ve BRICS ülkeleri “Batı Emperyalizmi”nin ekonomik ve siyasal düzenini tehdit etmeye başlamışlardır. BRICS, Brezilya, Rusya, Hindistan, Çin ve Güney Afrika tarafından kurulmuştur. Sonradan Mısır, Etiyopya, İran, Birleşik Arap Emirlikleri ve Suudi Arabistan da katılmıştır.) Bu iki nedenden dolayı G7’nin dünya toplam geliri içindeki payı hızla azalmaktadır: 1994’te yüzde 67 olan bu pay 2023’te yüzde 43’e düşmüştür. *** İşte bu değişme ve gelişmelerden dolayı Emperyalizm, Sovyetler Birliği’nin çöküşünden sonra, Köktendinci Radikal Siyasal İslam Terör örgütlerinin saldırılarını da kullanarak Avrupa’da ve Ortadoğu’da yeni krizler çıkarmış, Ukrayna-Rusya, NATO-Libya, Irak, Suriye, Filistin-İsrail savaşlarını başlatmıştır. Ve bütün bu krizlerin, savaşların sonunda Türkiye, yerlerinden edilen insanların, sayıları 10 milyondan fazla olan sığınmacıların depolandığı ülke olarak seçilmiş, Emperyalizmin sömürüsüne, saldırganlığına ve savaşlarına kurban edilmiştir. Trump, işte bu sürecin liderliğini üstelik daha kaba bir üslupla, sürdürecektir!",https://www.cumhuriyet.com.tr/yazarlar/emre-kongar/trump-da-turkiyeyi-kurban-edecek-mi-2266296
Emre Kongar,Örgütlü demokratik direniş ve birey,12 Kasım 2024 Salı,"İktidarı elinde bulunduranların, devlet gücünü, kendi çıkarları için, Anayasa’ya ve yasalara aykırı olarak kullanmalarına karşı nasıl direnilir? Kaba kuvvete karşı “Demokratik Barışçı Direniş” nasıl gerçekleştirilebilir? *** Anayasa ve yasalara uygun olmayan kaba kuvvet kullanımına karşı “Demokratik Barışçı Direniş” etkili olabilir mi? Anayasa’yı saymayan, yasalara uymayan bir iktidarın, Anayasa’ya ve yasalara aykırı bir biçimde kullandığı kaba kuvvete karşı, anayasal ve yasal sınırlar içindeki “Demokratik Barışçı Direniş” bir hayal midir? Yoksa Demokratik Rejim’i tahrip eden, devletin meşru güç kullanma hakkını, meşru olmayan hedefler, amaçlar için kullanan bir iktidara karşı, Anayasa ve yasal içinde kalan, kaba kuvvete başvurmayan, barışçı bir direniş, Demokratik mücadeleyi baştan kaybetmek, baskıya boyun eğmek anlamına mı gelir? *** İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Yukarıdaki soruların yanıtları aranırken tarih boyunca çok kan ve gözyaşı dökülmüş, insanlık bugünkü Demokratik Rejim aşamasına gelene kadar çok büyük bedeller ödemiştir. İnsanlık tarihi, iktidar ve egemenlik kavgalarının, rejim değişikliklerinin, özellikle dış güçlere karşı silahlı direnişle yapıldığına, içerideki kavgaların da isyanlar gibi, katliamlar gibi, iç savaşlar gibi çok kan dökülmesine yol açan kaba kuvvet mücadeleleriyle belirlendiğine tanıktır. Bu tanıklık sonunda, kaba kuvvetin yerini, Demokratik Rejim’in güvencesi olarak, halk egemenliğinin temsilcisi olan Demokratik Laik Hukuk Devleti yapısı ile Meclisler ve Siyasal Partiler almıştır. Anayasamız “Demokratik Barışçı Direniş” için gerekli örgütün siyasal partiler olduğunu açıkça belirtiyor: “Siyasi partiler, demokratik siyasi hayatın vazgeçilmez unsurlarıdır. Siyasi partiler önceden izin almadan kurulurlar ve Anayasa ve kanun hükümleri içerisinde faaliyetlerini sürdürürler. Siyasi partilerin tüzük ve programları ile eylemleri, Devletin bağımsızlığına, ülkesi ve milletiyle bölünmez bütünlüğüne, insan haklarına, eşitlik ve hukuk devleti ilkelerine, millet egemenliğine, demokratik ve laik Cumhuriyet ilkelerine aykırı olamaz; sınıf veya zümre diktatörlüğünü veya herhangi bir tür diktatörlüğü savunmayı ve yerleştirmeyi amaçlayamaz; suç işlenmesini teşvik edemez.” *** Uzun lafın kısası “Demokratik, Laik ve Sosyal Hukuk Devleti” rejimini korumak için yapılacak olan “Demokratik Barışçı Direniş”in yeri meclisler ve siyasal partilerdir. Çünkü tek tek bireyler, onları baskı altına alarak, korkutarak rejimi faşizme dönüştüren otoriter iktidarlar karşısında güçsüzdürler. Örgütlü “Demokratik Barışçı Direniş” etkin bir biçimde, meclislerde, siyasal partiler içinde ve onlar tarafından gerçekleştirilebilir. Bireyler, bu direnişe, Demokratik Laik ve Sosyal Hukuk Devleti’ni savunan siyasal partileri, gazeteleri ve televizyon kanallarını, maddi ve manevi olarak destekleyerek büyük katkılarda bulunabilirler.",https://www.cumhuriyet.com.tr/yazarlar/emre-kongar/orgutlu-demokratik-direnis-ve-birey-2267577
Emre Kongar,Trump hoş mu geldi?,07 Kasım 2024 Perşembe,"Dünyadaki yabancı düşmanlığı ve ekonomik kaygılar mı Trump’ı seçtirdi... Yoksa Trump’ın seçilmesi, dünyadaki yabancı düşmanlığını ve ekonomik kaygıları daha mı artıracak? *** Çok konuşma eğilimindeki kişiler mi öğretmen olur... Öğretmen olanlar mı çok konuşur? Otoriter eğilimli kişiler mi polis olur? Polisler mi otoriter eğilimler geliştirir? Cahil seçmenler mi çıkarcı politikacıları seçer? Çıkarcı politikacılar mı, seçmenleri cahil bırakır? Aşırı nitelikli politikacılar mı partilerinde lider olur? Liderler mi, kendi partilerinde aşırılaşır? Yumurta mı tavuktan çıkar? İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Tavuk mu yumurtadan çıkar? *** Trump dünya ülkelerindeki yabancı düşmanlığını, demokratik rejim karşıtı olan otoriter liderleri mi destekleyecek? Yoksa çok kültürlülüğü, farklılıkların barış içinde birlikte yaşamalarını mı savunacak? Dünyada savaş kışkırtıcılığı mı yapacak? Yoksa dünya barışına mı hizmet edecek? Ukrayna/NATO ile Rusya arasındaki savaşı mı tırmandıracak? Yoksa ABD’yi bu savaştan geri mi çekecek? Ortadoğu’da İsrail’in saldırganlığını destekleyecek ve savaşı mı yaygınlaştıracak? Yoksa İsrail’i durdurup savaşı sona mı erdirecek? ABD’de, sermayenin emeği ezmesini derinleştirecek, gelir adaletsizliğini artıracak, ekonomiyi mi istikrarsızlaştıracak? Yoksa, Amerikan ekonomisini güçlendirecek, ABD’nin ulusal üretim verimliliğini artıracak, refah düzeyini yükseltecek, gelir adaletsizliğini mi azaltacak? Türkiye’yi Ortadoğu’daki ABD savaşının bir uzantısı, vekili olarak kullanmaya mı devam edecek? Yoksa Suriye’deki savaşı bitirecek, Ortadoğu’dan mı çekilecek? Türkiye’nin Arap, Afgan ve Müslüman sığınmacıların deposu olması politikasını mı sürdürecek? Yoksa sığınmacıların kendi ülkelerine dönmelerini sağlayacak barışçı politikaları ve projeleri mi destekleyecek? Bu soruların yanıtlarını üç aşağı, beş yukarı tahmin etmekle birlikte, zamanlamalarına ilişkin ayrıntılı ve kesin tahminleri tam yapamıyorum elbette. Çünkü Trump’ın dediklerinde ne derece kararlı ve samimi olduğunu kestiremiyorum. *** Trump’a zaten çoğunluğa sahip olduğu Temsilciler Meclisi’ni, ayrıca Senato’yu ve de Başkanlığı kazandıran bu 2024 ABD seçimlerinin Türkiye’yi nasıl etkileyeceği ise çok bilinmeyenli bir denklem değil zaten: Emperyalizm, hiç kuşkusuz, Başkan’ın kimliğinden bağımsız olarak  Türkiye’yi kendi çıkarları için kullanmaya devam edecek. Trump’ın ise (bundan önce neler yaptığına bakarsak) Türkiye’ye karşı, Biden dönemine göre, daha açık, daha net, daha kaba ve daha sert söylemler ve yöntemler kullanacağını tahmin edebiliriz.",https://www.cumhuriyet.com.tr/yazarlar/emre-kongar/trump-hos-mu-geldi-2265961
Emre Kongar,Bir 10 Kasım konuşması özeti,10 Kasım 2024 Pazar,"Bugün, mezun olduğum lisede, bundan 4 yıl önce yaptığım bir 10 Kasım konuşmasının, öğrenciler tarafından yapılmış olan özetini (sadece bir iki küçük değişiklikle) yayımlamak istiyorum. *** Prof. Dr. Emre Kongar’la “Bir Öncü, Bir Lider Olarak Atatürk” Ortaokul 8. sınıf ve lise arkadaşlarımızın dinleyici olduğu web seminerimizde Kongar, konuşmasına, Mustafa Kemal’in bir lider olarak görünür olmaya başladığı dönemde, hemen önemli krizleri nasıl yönetmek durumunda kaldığını açıklayarak başladı. Osmanlı İmparatorluğu’nun, askeri yenilgiler, toprak kaybı ve tüm bunların getirdiği fakirleşmenin ardından Batı’nın yarı-sömürgesi haline geldiğini; Düyunu Umumiye ile ekonomik olarak da çöküşe gidildiğini; bu tahribat sonrasında yaşanan 1. Dünya Savaşı’nın ise ülkeyi yıkıma götürdüğünü anlattı. 1. Dünya Savaşı’nı kazanan devletlerin Osmanlı’yı işgal ettiğinden, Kurtuluş Savaşı’nın aslında tüm bu devletlere karşı verilen bir savaş olduğundan bahseden Kongar, bir yandan da iç isyanların yaşandığını vurguladı. Kongar yok edilmiş bir imparatorluk yerine Cumhuriyet’i kurma başarısının mucize gibi olduğunu vurguladı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Daha sonra, konuşmasına Atatürk’ün liderlik vasıflarından bahsederek devam eden konuşmacımız, o dönemde dünyada var olan rejimlere bakılırsa, Mustafa Kemal’in önünde dört seçenek bulunduğunu söyledi: İlk seçenek Osmanlı için daha tanıdık olan ve Kurtuluş Savaşı’nın lider kadrosunun çoğunun da tercih ettiği Hilafet rejimi idi, ki arkadaşları Büyük Millet Meclisi halkın temsilcisi, lideri de Meclis Başkanı olarak halife olmalı diye düşünüyorlardı. Atatürk bunu kabul etmedi. İkinci seçenek olarak, Mussolini ve Hitler’in çizgisi, yani Türk faşizmini inşa etmesi gerektiğini söyleyenler vardı. Atatürk, bu kesime de bunun adının diktatörlük olduğunu söyleyerek bu seçeneği de kabul etmedi. Üçüncü seçenek Sovyetler Birliği’nin temsil ettiği komünist rejimin ilan edilmesiydi, Atatürk bu seçeneği de kabul etmedi. Bunları açıkladıktan sonra Kongar, Atatürk’ün en beklenmedik olan dördüncü seçeneği, yani cumhuriyet rejimini seçtiğini belirtti. *** “Osmanlı niye çöktü” sorusunun çok önemli bir soru olduğunu; Osmanlı’nın ne dindar olduğu için ne de dinden saptığı için çöktüğünü belirten Kongar, Osmanlı’nın Endüstri Devri’mini kaçırdığı için çöktüğünü vurguladı. İnsanlık tarihinde Endüstri Devrimi’nin yarattığı yeni çağın kendisinden önceki çağlardan -toplayıcı-avcı dönem; Tarım Devrimi dönemi- nasıl ayrıştığını ayrıntılı şekilde açıklayan Kongar, toprağın değer kazandığı, insanlarınsa köle ve köylü olduğu tarım toplumlarının Endüstri Devrimi’yle dönüştüğünü, fabrikaların ortaya çıktığını ve güç getirdiğini, köylülerin özgür işçilere dönüştüğünü anlattı. Bu dönemin ayrıca, imparatorluklardan ulus-devletlere geçiş dönemi olduğunu vurgulayarak, Osmanlı’nın tüm bu dönüşümleri kaçırdığı için çöktüğünü belirtti. *** Atatürk’ün liderliğinde öngörünün çok önemli bir yer teşkil ettiğini belirten Kongar, Atatürk’ün sadece ülkeyi yok olmaktan kurtarmadığını, bu dönüşüm ve çağa ayak uydurma ihtiyacını da görüp gerçekleştirdiğini, milli iradeyi hâkim kıldığını söyledi. Cumhuriyet’in ilanıyla Atatürk’ün ölümü arasında sadece 15 yıl olduğunu da belirterek, bu geçişi 15 yıla sığdırdığını da ifade etti. *** Terakkili gençlere, Atatürk’ün inşa ettiği ülkede hâkim kılmaya çalıştığı değerler içinde en çok sahip çıkmaları gerekenlerin özgürlük ve bağımsızlık olduğunu belirten Kongar, özgürlük ve bağımsızlığın her türlü baskıdan ve her türlü dogmadan özgür olmak anlamına geldiğini de açıkladı. Bu değerlerin akıl ve bilim anlamına geldiğini belirterek öğrenci arkadaşlarımıza okuma, sorgulama, düşünme becerisini geliştirmek, özgürlük ve bağımsızlıklarını kimseye ipotek etmemeleri çağrısında bulundu.",https://www.cumhuriyet.com.tr/yazarlar/emre-kongar/bir-10-kasim-konusmasi-ozeti-2266942
Emre Kongar,Taş devrine hoş geldiniz!,05 Kasım 2024 Salı,"Türkiye, Atatürk’ün kurduğu Cumhuriyet ile girdiği, akla ve bilime yönelik barışçı uygarlık yolundan, zorla geri çevrildi ve kaba kuvvetin egemen olduğu Taş Devri’ne geri götürüldü. *** Bugünlerde zirve yapan ve herkesi çıldırtan çelişkilerle dolu olan bu süreci, daha 16 yıl önce, Zülâl Kalkandelen, bu gazetede, Cumhuriyet Pazar Dergi’de, 6 Nisan 2008’de, “Şok ‘Terapiye’ Şok Tepki” diye bir yazı yayımlayarak Naomi Klein’in “Toplumsal Şoklama” kavramı ile açıklamıştı: “Toplumsal şoklama”, bir toplumu şoklar yoluyla değiştirmek yöntemine verilen isimdi... Aynen “Bireysel Beyin Yıkama” gibi çalışıyordu. *** Kalkandelen’in, Naomi Klein’in kitabından aktararak açıkladığı Şok Doktrini, aynen insanların kişiliklerini değiştirme, onlara yeni bir kişilik verme yöntemi olan “Beyin Yıkama” gibi çalışıyordu. İnsanlar üzerindeki “Beyin Yıkama” deneyleri, Cameron adlı bir CIA psikiyatristi tarafından başlatılmıştı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol İnsanlar önce çeşitli işkencelerle, iğrençliklerle aşağılanıyor, içleri boşaltılıyor, kendilerinden nefret etmeleri sağlanıyordu. Sonra da kendilerinden, kişiliklerinden nefret etmeye başlayan insanlara, yeni değerler, yeni amaçlar aşılanıyordu. İşte toplumların da şoklanarak değiştirilmeleri, buna benzer bir biçimde gerçekleştiriliyordu. Toplumlar önce, savaşlar, terör saldırıları, darbeler, ekonomik krizler ve doğal afetler yoluyla çözülerek çökertiliyordu... İnsanların güvenlik duyguları, yaşama sevinçleri, geleceğe ilişkin umutları yok ediliyordu. Sonra da bu şokların yarattığı çözülme sürecindeki korku ve düzensizlik ortamında, ikinci şok dalgası gerçekleştiriliyor; Emperyalizmin koşulları dayatılıyor, yani “Yeni Dünya Düzeni”, Neoliberalizm yerleştiriliyordu. Ve son olarak da buna direnenlere polis ve hapishane baskıları ile üçüncü şok dalgası uygulanıyordu. *** Naomi Klein’in anlattığı “Küreselleşme” sürecinin “Şok Doktrini” ile ifade edilen dayatmaları, Türkiye’de de aynen yaşandı ve yaşanıyor. Önce birinci şok dalgası yaşandı: Gülen Cemaati ile işbirliği halinde, Sivil ve Asker Bürokrasi, Üniversiteler, Medya ve Yargı çökertildi, içleri boşaltıldı. Sonra PKK ile müzakereler yapıldı; sözde “Açılım Süreci” veya “Barış Süreci” gibi süreçler başlatıldı. Bundan sonra ikinci şok dalgası üretildi: Topluma 15 Temmuz 2016 Askeri Darbe girişimi yaşatıldı ve buna dayalı olarak, 20 Temmuz OHAL şoku ile Cemaat terör örgütü ilan edildi, onlarla ilişkili herkes hain diye suçlanmak tehdidi ile karşı karşıya bırakıldı ve PKK yeniden, zaten olduğu terör örgütü kimliğine geri döndürüldü; böylece “terör örgütü üyeliği cezasının” yarattığı baskı ve korku ile yepyeni kurallar, kişiler, makamlar, kurumlar yaratıldı. Bu şokun sonucu olarak 16 Nisan 2017 Halkoylaması ile “Şahsım Devleti” kuruldu ve ülke Cumhuriyetin kurum ve kurallarından arındırılarak tek bir kişinin, bir “Reis”in emrinde, “Taş Devri”ne geri götürüldü. Şimdi üçüncü aşamadayız: “Taş Devri” yönetimine, “Şahsım Devleti Rejimi”ne, “Reis”in kararlarına karşı çıkanlar cezalandırılıyor. *** Toplum, bu iktidardan kurtulmadıkça, bu rejim yeniden Demokratik Laik ve Sosyal Hukuk Devleti yapısına geri çevrilmedikçe, ülkenin hiçbir sorununun çözülmesi olanaklı değildir!",https://www.cumhuriyet.com.tr/yazarlar/emre-kongar/tas-devrine-hos-geldiniz-2265179
Emre Kongar,"Kadına şiddet günü(!) kreş, RTÜK ve Hanzala",26 Kasım 2024 Salı,"“Şahsım Devlet” iktidarının “Demokratik Laik ve Sosyal Hukuk Devleti” olan Cumhuriyet Rejimi’ne karşı topyekûn saldırısı devam ediyor. Bu rejimden en çok yararlanan ve bu nedenle de bu rejimi en çok savunan kadınlar, kendilerini ikinci sınıf vatandaş sayan tarikatlara hoş görünmek isteyen iktidarın hedefinde. Kadına şiddete karşı mücadele gününde, kadını şiddetten koruyan İstanbul Sözleşmesi’nden tek imzayla çıkan iktidarın sınırlamaları ve kısıtlamaları nedeniyle, hem ulaştırmada hem de ifade özgürlükleri konusunda gereksiz ama ciddi sorunlar yaşandı. *** Aynı gün, kadınları özgürleştiren Belediye Kreşleri’ne karşı iktidarın engelleme çabası, gündemin başına oturdu: Tarikatlarla işbirliği yapan Yusuf Tekin’in yönettiği Milli Eğitim Bakanlığı’nın uyarısı üzerine, İstanbul Belediye Başkanlığı seçimini kaybettikten sonra Bakan yapılan Murat Kurum’un başında olduğu Çevre, Şehircilik ve İklim Değişikliği Bakanlığı’nın belediyelerdeki kreşleri engelleme yazısı manşetlerde öne çıktı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Tam bu sırada iktidarın tetikçiliğine soyunmuş olan Akit TV’de, “Türkiye’nin IŞİD emiri” olarak dört kez tutuklanan, en son “kaçma şüphesi bulunmadığı” gerekçesiyle serbest bırakılan, “Ebu Hanzala” kod adlı Halis Bayancuk, açık açık laikliği hedef aldı ve Akit TV de açıkça Anayasa suçu işledi. Bayancuk “Laiklik Allah’a kafa tutma biçimidir. Çünkü din ile devlet işlerini birbirinden ayıralım dediğiniz zaman, Allah bizim devletimize müdahale etmesin demiş oluyorsunuz, bu da kulluğun özüyle bağdaşmayan bir şeydir” dedi. Bayancuk laikliği savunanlara da “kâfir” dedi: Önce “Din ile dünyayı ayıran, egemenlik hakkını Allah’tan alanların, kâfir olduklarını söylüyor Kuranıkerim de. Zalim olduklarını söylüyor” dedi. Programcı Coşkun “Oy verenler de kâfir midir?” diye sorunca Bayancuk “Oy verme eylemi bir küfürdür” dedi. *** Peki bu arada RTÜK ne yapıyordu? Cumhuriyet’in haberine göre, Kanal D’de yaklaşık 20 yıldır yayımlanan Arka Sokaklar dizisinin bu haftaki bölümünde bir dincinin torununu yatağına alması konu edilince, dinci çevreler kızmış, HÜDA PAR, Yeni Akit ve İslamcı sosyal medya hesapları RTÜK’e çağrı yapmışlardı. Bunun üzerine RTÜK Başkanı Ebubekir Şahin’den açıklama geldi: “RTÜK, çağın hastalığı İslamofobiyi körükleyici yayınlara asla ve asla müsaade etmez” dedi. Açıklamanın tamamı Cumhuriyet’te var. Öyle anlaşılıyordu ki RTÜK kendisine karşı İslamcı çevrelerden yapılan eleştirilere karşı savunmaya geçmişti. *** Şahin’in açıklamasındaki “çağın hastalığı İslamofobi” ifadesine, toplumbilim ve siyasalbilim açısından bir açıklama gerekiyor: Eğer “İslamofobi çağın hastalığı” ise bu hastalığı yapan ve yayan virüsler, “İslam” adına “terör” uygulayan, El Kaide gibi, IŞID gibi “Radikal Siyasal İslamcı” terör örgütleri ve tarikatlarıdır. Not: Değerli okurlarımdan gelecek Salı gününe kadar izin rica ediyorum.",https://www.cumhuriyet.com.tr/yazarlar/emre-kongar/kadina-siddet-gunu-kres-rtuk-ve-hanzala-2272719
Emre Kongar,Demokratik örgütlü direniş (3),15 Kasım 2024 Cuma,"Bu yazım, Demokratik, Laik ve Sosyal Hukuk Devleti’ni, Cumhuriyet Rejimi’ni korumak için, “Örgütlü, Demokratik, Barışçı Direniş” üzerine son günlerde yazdığım üçüncü yazı. İlk yazımı Salı günü, bir iktidarın rejimi otoriterleştirmesi karşısında bireyin tek başına direnmekte yetersiz kalacağı anlayışı ile yazmış ve asıl direnişin yerinin, Cumhuriyet Rejimi’nin temelini oluşturan meclisler ve siyasal partiler olduğunu belirtmiştim. Elbette Demokratik Cumhuriyet Rejimini “Şahsım Devleti” rejimine dönüştürmek isteyen bir iktidarın Meclis’te de egemen olduğu düşünüldüğünde, Meclis ve siyasal partiler içindeki direniş önerim, sadece Demokratik Cumhuriyete inanan muhalif partiler içinde ve Meclis’te de bu partilerin gücü oranında geçerli bir öneriydi. Tam “Örgütlü Demokratik Direniş”in “Demokratik Toplum Örgütleri” bölümünü yazacağım Perşembe günü, halkın “Casusluk Yasası” dediği “Etki Ajanlığı” yasası önerisi gündeme geldi. Onun üzerine ikinci yazımı bu yasa önerisine karşı oluşturulan “Örgütlü Demokratik Direniş” üzerine dün yazdım. Gerek Demokratik Toplum Örgütlerinin, gerekse başta CHP olmak kaydıyla Demokratik Cumhuriyeti savunan muhalif partilerin direnişleriyle ve Avrupa Birliği standartlarını savunan iç ve dış çevrelerin önerileriyle, “Etki Ajanlığı” tasarısının, benim ikinci yazımın yazıldığı gün (dün) geri çekildiği belirtildi. Elbet bu geri çekiş, önerinin yeniden gündeme getirilmeyeceği anlamını taşımıyor. Tam tersine, iktidarın, öneriyi yeniden gündeme getireceği, AKP Grup Başkan Vekili Özlem Zengin tarafından açıklanmıştır. Bu nedenle, bugün “Örgütlü, Demokratik, Barışçı Direniş” konusunda “Demokratik Toplum Örgütlerinin” rolleri hakkındaki önerilerime devam etmek istiyorum. *** Dünkü yazımda 91 Demokratik Toplum Örgütü’nün de halkın “Casusluk Yasası” dediği “Etki Ajanlığı” önerisine karşı bir protesto ve direniş bildirisi yayımladığını belirtmiştim. Bu “Demokratik Toplum Örgütleri” grubu içinde bir çok farklı örgütün bulunduğunu gördüm. Varlıklarını Demokratik Cumhuriyete borçlu olan ve bu nedenle, onu korumak için güç birliği yapmak zorunda olan bu örgütleri ayrı ayrı belirtmek ve dikkatlerini çekmek istiyorum. Medya Örgütleri... Barolar... Sendikalar, Federasyonlar... Meslek Odaları, Meslek Odaları Birlikleri... İnsan Hakları Dernekleri, Vakıfları... Hayvan Hakları Dernekleri, Vakıfları... Eğitim Dernekleri, Vakıfları... Kadın, çocuk, LGTBİ, engelliler gibi, özel grupları koruyan örgütler, her türlü yardım kuruluşları... Ve şiddete karşı olan, varlıklarını Demokratik Cumhuriyete borçlu olan bütün gönüllü kuruluşlar. *** “Demokratik Cumhuriyet Rejimi”ni korumak isteyenler, DTÖ’ler içinde daha etkin olabilirler.",https://www.cumhuriyet.com.tr/yazarlar/emre-kongar/demokratik-orgutlu-direnis-3-2268758
Emre Kongar,İktidar uğruna içte ve dışta savaş,03 Aralık 2024 Salı,"Erdoğan/AKP yönetimi zayıfladıkça iktidardan gitmemek için içteki ve dıştaki savaşları tırmandırdı. *** İçteki savaş, eskiden, yolsuzlukları, yasakları ve yoksulluğu saklamak için sadece medyaya ve ifade özgürlüğüne karşıyken şimdi belediyelere saldırı olarak bütün Türkiye’ye yaygınlaştırıldı ve doğrudan halka karşı bir savaş niteliğine büründü. Çünkü CHP’li belediyeler, halka yaptıkları hizmetlerle Demokratik Rejimi yeniden, aşağıdan yukarı kurmaya başladılar. Ancak “Şahsım Devleti Rejimi”nin “Cumhurbaşkanı’nın Şahsına” verdiği, Demokratik Laik ve Sosyal Hukuk Devleti ile uyumsuz olan, kişisel yetkileri kullanarak bu Rejimi sürdürebileceğini sanan iktidarın, belediyelere karşı bu savaşı: Bir yandan, seçilmiş belediye başkanlarını görevden alarak, yerlerine kayyım atamak biçiminde, halkın iradesine karşı yürütülürken... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Öte yandan, belediyelerin gelirlerine, varlıklarına ve yetkilerine sınırlama ve kısıtlamalar getirilerek halkın hizmet almasını engelleyici bir zulme dönüştü. Tam bu sırada, DEM Parti’nin, PKK ile ilişkili olduğu gerekçesiyle kapatılmasını isteyen Bahçeli’nin, DEM ile PKK Lideri Öcalan’ın görüşmesini önermesi, Erdoğan/ AKP yönetiminin iktidarını uzatma arayışının bir başka yönü olarak içteki savaşa farklı ve çelişik bir boyut daha getirdi. *** Dıştaki savaş, Suriye’de Esad’a karşı, yeniden Halep’e yapılan saldırı ile tırmandırıldı. Buradaki sorun, saldırıyı yapan ve Türkiye’nin de terörist saydığı El Nusra’nın devamı olan HTŞ güçlerinin, iktidar yandaşı/ tetikçisi olan medya tarafından, Türkiye’nin desteklediği Suriye Milli Ordusu denen SMÖ ile birlikte hareket ediyor olarak algılanması ve desteklenmesi. Bu önemli bir sorun çünkü, Astana Anlaşması sürecine göre bu terörist grupların Türkiye, Rusya ve İran tarafından İdlib’den temizlenmesi, en azından saldırılarının engellenmesi gerekiyordu. Bu nedenle, İran sosyal medyası, Halep’e yapılan saldırının Türkiye, ABD ve İsrail tarafından desteklendiğini belirtiyor. Ayrıca bir başka sorun, Halep’e saldırı ile tırmandırılan Suriye savaşının, hem Türkiye’de iktidar yanlısı çevrelerde hem de dünyadaki Sünni merkezlerde, Şiilere karşı bir mezhep savaşı olarak algılanıyor olması. Şimdilik, “cihatçılar” denen HTŞ’nin Halep’e girmiş olması kalıcı bir zafer olamaz gibi görünüyor... Çünkü bölgede, Şiiler, Sünniler, Türkler, Kürtler, Çerkesler, Ezidiler, Ermeniler, gibi pek çok etnik grubun ve İran, Rusya ve ABD gibi devletlerin de çıkarları olduğu bilindiği için, ortaya çok bilinmeyenli bir denklem çıkıyor. Erdoğan/AKP iktidarının Suriye savaşını, yitirmekte olduğu iktidarını güçlendirmek için kullanacağı, çok uzun süredir gündemde tutulan bir konuydu. Oysa Türkiye, hem savaşa harcadığı büyük kaynaklar hem de gelen sığınmacılara harcanan milyarlarca dolar dolayısıyla zaten büyük bedeller ödemiş durumda. Bir de şehitlerin ve sığınmacıların yarattığı siyasal, sosyal, ekonomik ve kültürel sorunlar var. Türkiye, Suriye’den sonra, savaştan en çok zarar gören ülke. Dolayısıyla, iktidarın, bu savaştan kendisi için, seçmenler nezdinde siyasal bir kazanç beklemesi hiç de gerçekçi değil. *** Özetle, iktidarın 22 yıl boyunca, sömürü ve yolsuzluklarla ülkeyi yoksulluğa mahkûm etmesi ve üstelik bunları gizlemek için yasakları iyice tırmandırması sonunda, seçmen nezdinde kaybettiği desteği, içteki ve dıştaki savaşlar yoluyla telafi edebilmesi, mevcut çelişkili tutum ve davranışlarından dolayı, hiç de olanaklı görünmüyor!",https://www.cumhuriyet.com.tr/yazarlar/emre-kongar/iktidar-ugruna-icte-ve-dista-savas-2275233
Emre Kongar,Milli eğitim ve laiklik (2),22 Kasım 2024 Cuma,"Dün Laiklik tanımıyla işe başlamıştım. Bugün Milli Eğitim Bakanı’nın Laiklik tanımı ile devam edelim. *** Önce Milli Eğitim Bakanı’nın sadece üzerinde kavga koparan kısa ifadesini değil, o konuşmasının tümünü alıntılayalım ki Tekin’in ne demek istediği iyice anlaşılsın. Yusuf Tekin’in sözlerinin tamamını, Claude Lévi-Strauss’a bir selam yollayarak yapısalcı bir yaklaşımla bölüm bölüm, irdeleyelim. Söylenenlere göstergebilim açısından (semiyolojik açıdan) baktığımızda aşağıdaki mesajları görüyoruz. *** Bakan: “Beni eleştiriyorlar. Bana diyorlar ki laik eğitim açısından senin söylediğin şey ters. Ben de diyorum ki size ters olabilir ama Batman’da, Erzurum’da vatandaşların değerlerine ters değil. Bir terslik varsa sizin laiklikten anladığınız şey de vatandaşın anladığı şey arasında terslik var. (Birinci mesaj) Batman ile Erzurum’da yaşayanların Laikliğe aykırı eğitimi kabul eden değerlere sahip olduğunu, bunların bütün vatandaşları temsil ettiğini ve kendisinin değerleriyle aynı nitelik taşıdığını belirtiyor. Bölgecilik ve ayrımcılık fanatizmine gidebilecek kadar sorun yaratan ve gerçekleri ne ölçüde yansıttığı belli olmayan saptamalar bunlar. *** Bakan: Sizin anladığınız laik şu; 1940’lı yılları hatırlayın, camilerin kapısına kilit vurmak, camileri ahıra çevirmek, vatandaşın Kuranıkerim öğrenmesini yasaklamak. Sizin laiklikten anladığınız şey bu. Siz bunları laikliğin gereği olarak yaptınız. O zaman sizin laiklikten anladığınız şey de benim anladığım şey aynı değil. (İkinci mesaj) Hem Laikliği din düşmanlığı olarak tanımlıyor hem Laikliği savunanları din düşmanı olarak suçluyor hem de 1940’larda olup bitenleri saptırıyor. Çünkü söyledikleri tarihsel gerçeklere uygun değil. Savaş sırasında düşmanın bombalarından korumak için kutsal emanetlerin camilere saklanmasını yanlış aktarıyor. Hiçbir zaman yasaklanmayan, tam tersine Türkçe mealinin de yayımlandığı Kuran’ın yasaklandığını söylüyor. *** Bakan: Ben laiklikten bütün vatandaşların hangi dine inanırlarsa inansınlar dini inanç ve ibadet hürriyetinin devlet garantisi altına alınmasını anlıyorum. (Üçüncü mesaj) Bu tanım kısmen doğru ama eksik. Devlet yapısının din kurallarına dayalı olmaması yok. Bütün inançların, birbirlerine ve çoğunluğa karşı korunması eksik. *** Bakan: Sen neyi anlıyorsun? Sen Müslümanların inanç özgürlüğünün prangalar altına alınmasını, yasaklanmasını anlıyorsun. O zaman ikimizin laiklik anlayışı arasında kuşkusuz fark var. (Dördüncü mesaj) Kendisini eleştirenlerin Laiklik anlayışını, doğrudan Müslüman düşmanlığı olarak tanımlıyor. Tamamen saptırma ve yanlış. *** Bakan: Ben evrensel laiklikten yanayım, sen Türkiye’ye özgü kendi icat ettiğin laiklik kavramını bana dayatıyorsun. Bu olmaz. Senin laiklikten anladığın şey şu; üniversiteye başörtüsüyle gitmek isteyen çocuğu ikna odalarına alıp ikna etmeye çalışmak, bunu laiklik gereğiyle yaptınız. Bunu yaparken de kendinizi laiklikle savundunuz. Peki senin savunduğun laiklikle, benim anladığım laiklik bir mi? Bir değil.” (Beşinci mesaj) Kendisini Laik olarak tanımlıyor ve kendisini eleştirenlerin Laiklik anlayışını, türban konusunda YÖK kararlarının uygulanması sırasındaki uygulamalara indirgiyor. İki iddiası da yanlış. Ne tarikatların dernek ve/veya vakflarıyla protokoller yapan kendisi Laiklikten yanadır ne de Laiklik “ikna odalarına” indirgenebilir. *** Sonuç olarak Bakan Tekin, hem yeni ilan edilen “Maarif Modeli” hem “ÇEDES” programları hem de tarikatların örgütleri ve DİB ile yapılan protokoller aracılığıyla, Milli Eğitim’i çağ gerisi bir yapıya dönüştürmüştür. Yukarıdaki konuşma bu dönüşümün itirafıdır.",https://www.cumhuriyet.com.tr/yazarlar/emre-kongar/milli-egitim-ve-laiklik-2-2271287
Emre Kongar,Topyekûn saldırıya karşı topyekûn direniş!,19 Kasım 2024 Salı,"İktidar, “Demokratik Laik ve Sosyal Hukuk Devleti” niteliği taşıyan “Cumhuriyet Rejimi”ne karşı topyekûn bir saldırıya geçmiş durumda: Buna karşılık, “Anayasa”yı ve Cumhuriyet’i korumak için, topyekûn “Demokratik Direniş”e geçmek gerekli görünüyor! *** Son günlerde, iktidarın “Demokratik, Laik ve Sosyal Hukuk Devleti” olan “Türkiye Cumhuriyeti”nin temellerine karşı olan hamleleri artık bütün vatandaşları tedirgin edecek bir düzeye ulaştı: 1) İktidar, Devlet’in temel yapısını belirleyen Anayasa’ya uymuyor. Anayasa’yı korumakla yükümlü olan ve pek çok yetkisi zaten tırpanlanmış olan Anayasa Mahkemesi’nin verdiği kararları bile uygulamıyor. Anayasa’nın “Laiklik” ilkesine uymuyor. 2) Devleti iç ve dış düşmanlara karşı korumakla yükümlü olan Türk Silahlı Kuvvetleri’ne katılacak olan subayların “Atatürk’ün askerleriyiz” yemini okumalarına karşı, buna öncülük edenleri ihraç etmek için harekete geçiyor. 3) Meclis’i işletmiyor. Sorulara yanıt vermiyor. Yetkileri tek kişiye aktardı. 4) Yargıyı çökertti. Yüksek Yargı organlarını kendisine bağladı. Hem AYM kararları uygulanmıyor hem de dün Barış Terkoğlu’nun yazdığı örneklerde görüldüğü gibi insanı çıldırtan garip ve adaletsiz kararlar alınıyor. 5) Sağlık sistemi çöktü. Örgütlü soygun davaları başladı. 6) Eğitim sistemi, hem çağdaşlıktan uzaklaştırıldı hem “Laiklik karşıtı” bir niteliği büründürüldü hem de Diyanet Başkanlığı’nın ve tarikatların işbirliğine verildi. Milli Eğitim Bakanı’nın, “Laikliği” Müslümanlara baskı olarak tanımlaması ve uygulamada hem Diyanetle hem de tarikatlarla işbirliği yapması, ülkenin çağdaş dünyayla rekabet edebilecek bir nüfusa sahip olabilmek olanağını baltalamakta. 7) Muhalif partilerden seçilmiş belediye başkanları yerine kayyımlar atanmakta. Muhalif partilerin belediyelerinin yaptıkları sanat etkinlikleri suçlanarak bu belediyeler soruşturuluyor. 8) Sayıları gayri resmi olarak on üç milyona ulaştığı belirtilen sığınmacılar, ülkenin bütün ekonomik, sosyal ve kültürel dengeleri bozmakta. 9) Enflasyon, halkı açlığa mahkûm etmekte. 10) Kaynaklar tükendiği için ülke ekonomik krize girmiş durumda. *** “Demokratik, Laik ve Sosyal Hukuk Devleti”ne dayalı olan Türkiye Cumhuriyeti’nin bütün temel kurumları, tek tek ve aynı anda büyük bir saldırı altında yozlaştırılıyor. “Demokratik, Laik ve Sosyal Hukuk Devleti”ne karşı olan bu topyekûn saldırıya karşı, Anayasa’ya uygun olan, topyekûn bir Demokratik Direniş sergilenmek zorundadır. Elbette bu direnişin öncülüğünü siyasal partiler üstlenmeli ve Demokratik Rejimi savunan partiler, sendikalar, meslek odaları, barolar, insan hakları dernekleri ve benzeri bütün Demokratik Toplum Örgütleri ile işbirliği yapmalıdırlar.",https://www.cumhuriyet.com.tr/yazarlar/emre-kongar/topyekun-saldiriya-karsi-topyekun-direnis-2270136
Emre Kongar,Casusluk suçlamasına karşı örgütlü demokratik direniş şart!,14 Kasım 2024 Perşembe,"Salı günkü yazımda Anayasa’ya ve yasalara uymayarak Demokratik Rejimi tahrip eden iktidara karşı tek tek bireylerin direnmesinin zorluğundan söz etmiş ve asıl direniş yerinin siyasal partiler ve parlamento olduğunu belirtmiştim. Elbette bu öneride siyasal, hukuksal ve mantıksal bir çıkmaz vardı: İktidar zaten parlamentoda temsil edilen partilerden oluşmuyor muydu? Demokratik Rejimi tahrip eden bir partinin egemen olduğu Meclis’te, Demokrat ve Cumhuriyetçi bir muhalif parti, nasıl bir direniş sergileyebilirdi ki? *** Demokratik, Laik ve Sosyal Hukuk Devleti’ne dayalı Cumhuriyeti savunan bir siyasal partinin yapacağı Demokratik Direniş: Meclis içinde ve dışında, Demokratik Toplum Kuruluşları ve halkla bütünleşmek... Hiç kuşkusuz Anayasal sınırlar içinde kalmak ve barışçı olmak kaydıyla... İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Direnişi, meydanlara, sokaklara taşımak... Gerekirse Meclis’i terk etmek dahil, şiddet tuzağına düşmeden, her türlü protesto yöntemini uygulamaktır. *** Salı günü yazdığım yazı, siyasal partilere ve onların liderlerine görevlerini ve sorumluluklarını hatırlatmak için yazılmış bir giriş yazısıydı. Bugün, “Barışçı Demokratik Örgütlü Direniş” konusundaki ikinci yazı olarak Demokratik Toplum Örgütleri, DTÖ olan örgütlerin rolünü yazacaktım. Son günlerdeki olaylar ve iktidarın rejimi yozlaştırma zorlaması bu “Barışçı ve Örgütlü Demokratik Direnişi” zorunlu kıldığı için bu konuda yazmaya başlamıştım. Zaten iktidarın Türkiye’yi Taş Devri’ne geri götüren “Şahsım Devleti” uygulamaları beni DİREN adlı bir kitap yazmaya da zorlamıştı. Son olaylar, sadece yöntem olarak değil, zamanlama olarak da benim ne kadar haklı olduğumu gösterdi: Dün CHP Genel Başkanı Özgür Özel, asıl adı “Etki Ajanlığı” olan ama halk arasında “Casusluk Yasası” denilen, tam bir faşizan yasa tasarısının Meclis’ten geçmesini önlemek için “seferberlik” ilan etti ve “kırmızı alarm” verdi. Aynı zamanda, bir toplumda Demokratik, Laik ve Sosyal Hukuk Devleti’nin, Cumhuriyet Rejimi’nin gerçek koruyucuları olan Demokratik Toplum Örgütlerinin 91 tanesi, bu yasaya karşı bir bildiri yayımladı. Bu bildiride tüm milletvekillerine yasa teklifine ret oyu verme çağrısında bulunuldu. *** “Demokratik Laik ve Sosyal Hukuk Devleti”ni ve “Cumhuriyet Rejimi”ni: Her yerde; Meclis’te de sokakta da... Her zaman; hemen şimdi de sonsuza kadar da... Korumak için... ÖRGÜTLÜ, DEMOKRATİK VE BARIŞÇI DİRENİŞİ BAŞLATMANIN TAM ZAMANIDIR!",https://www.cumhuriyet.com.tr/yazarlar/emre-kongar/casusluk-suclamasina-karsi-orgutlu-demokratik-direnis-sart-2268368
Emre Kongar,İkinci Cumhuriyetçiliğin Temelleri,29 Ekim 2024 Salı,"Bu yazının başlığı, Zülâl Kalkandelen’in yeni ve genişletilmiş baskısı yapılan kitabının adı. Kalkandelen bu kitabında, Atatürk ve Cumhuriyet karşıtı olan fikirlerin İdris Küçükömer’den çok önce, Cumhuriyetin kuruluş dönemine kadar uzandığını anlatır. Bu önemli kitabın yeni baskısının Cumhuriyet Yayınları tarafından yapıldığı bugünlerde, Atatürk’ün NUTUK’ta, bu konuda neler söylediğine bakmak istedim. Benim günümüzün diline çevirdiğim “Emre Kongar Seçkisiyle NUTUK” kitabından aldığım bölümde konuyu Atatürk aşağıdaki sözlerle anlatıyor. *** Efendiler, Saltanat devrinden Cumhuriyet devrine geçebilmek için, herkesin bildiği gibi, bir geçiş dönemi yaşadık. Bu dönemde iki fikir ve görüş birbiriyle sürekli olarak çatıştı. O fikirlerden biri, Saltanat devrinin devam ettirilmesiydi. Bu fikrin taraftarları açık idi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Öteki fikir, Saltanat yönetimine son vererek cumhuriyet yönetimini kurmaktı. Bu, bizim fikrimizdi. Biz fikrimizi açıkça söylemekte sakınca görüyorduk. Ancak görüşümüzün uygulama gücünü saklı tutup onu uygun bir zamanında gerçekleştirebilmek için, Saltanat taraftarlarının fikirlerini uygulama alanından uzaklaştırmak zorundaydık. Yeni yasalar yapıldıkça, özellikle Anayasa yapılırken Saltanat taraftarları, padişah ve halifenin haklarının ve yetkilerinin açıkça belirtilmesinde ısrar ederlerdi. Biz, bunun zamanı gelmediğini veya gerek olmadığını belirterek o yönü söylenmemiş bırakmakta yarar görüyorduk. Devlet yönetimini, cumhuriyetten söz etmeksizin, milli egemenlik esasları çerçevesinde, her an cumhuriyete doğru yürüyen biçimde yoğunlaştırmaya çalışıyorduk. Büyük Millet Meclisi’nden daha büyük makam olmadığını anlatmakta ısrar ederek, Saltanat ve Hilafet makamları olmaksızın devleti yönetmenin olanaklı olduğunu kanıtlamak gerekliydi. Devlet başkanlığından söz etmeksizin, onun görevini fiilen Meclis Başkanına gördürüyorduk. Fiilen Meclisin Başkanı, İkinci Başkandı. Hükümet vardı, fakat “Büyük Millet Meclisi Hükümeti” adını taşırdı. Kabine sistemine geçmekten kaçınıyorduk; çünkü hemen Saltanatçılar, padişah yetkilerinin kullanılması gerekliliğini ortaya atacaklardı. İşte, geçiş devresinin bu savaşım aşamalarında bizim kabul ettirmek zorunda bulunduğumuz ara rejimi, Büyük Millet Meclisi Hükümeti sistemini, haklı olarak eksik bulan, meşrutiyet şeklinin açıkça ifadesini sağlamaya çalışan karşıtlarımız bize itiraz ediyorlar, diyorlardı ki: “Bu yapmak istediğiniz hükümet şekli neye, hangi yönetime benzer?” Amaç ve hedefimizi söyletmek için yöneltilen bu tür sorulara biz de zamanın gereğine göre yanıtlar vererek Saltanatçıları susturmak zorundaydık. Rauf Bey, bu türden verdiğimiz bir yanıtı, vicdanını tatmin eden, ret ve itiraz olunamaz nitelikte bulduğunu söylüyor ve bütün görüş ve iddiasını benim o ifademe dayandırıyor. “Bu tatminkâr ve büyük sözlerden sonra”, Büyük Millet Meclisi Hükümeti biçiminin sakat olacağını kabul etmek istemiyor. Bu sakat ise bu sakat biçimi zamanında bize kabul ettirenlerin, bu defa kabul ettirdikleri cumhuriyet biçiminin de bir gün eksik görülüp başka bir rejim şekli ortaya atmalarından kaygılanmak gerekeceği biçiminde bir mantık yürütüyor. Bu mantığın ne kadar çürük bir safsata olduğu meydandadır. “Mukaddes duyguları, cumhuriyet yönetiminden başka hiçbir yönetim taraftarı olmadığı merkezinde” olan bir kişinin, geçiş dönemi zorunluluklarından olduğunu pekâlâ bildiği Büyük Millet Meclisi Hükümeti biçimine saplanıp kalarak, cumhuriyet rejiminin de eksik görüleceği ve başka bir rejim araştırılacağı kaygısına kapılmasına yer var mıdır? Rauf Bey’in, burada, cumhuriyetten sonra başka rejim diye ifade etmek istediğinin anlamı vardır. Rauf Bey demek istiyor ki cumhuriyeti ilan edenler, bu suretle Osmanlı hanedanını Saltanat’tan uzaklaştırdıktan sonra, acaba cumhuriyetten tekrar Saltanat devrine geçerek, Saltanat makamını işgal etmeyecekler mi? Bunun tarihte emsali yok mu, diyenler duraksadılar ve kaygılandılar. Rauf Bey, aynen aldığımız sözlerinin sonunda, halkın cumhuriyeti istediğini kaydederken, “istiyor ama uygulayamayız da...” biçimindeki garip ifadesiyle, benim işaret ettiğim noktayı pekâlâ açıklığa kavuşturmaktadır.",https://www.cumhuriyet.com.tr/yazarlar/emre-kongar/ikinci-cumhuriyetciligin-temelleri-2262825
Emre Kongar,Kanlı 5 ay (1) Baykal yeniden devrede!,11 Ekim 2024 Cuma,"Sevgili okurlarım, dün IŞİD tarafından yapılan Ankara Gar Katliamının dokuzuncu yıldönümüydü. 103 “Barış ve Demokrasi” şehidi gözyaşlarıyla anıldı. Aslında bu terör katliamı, münferit bir olay değildi: 7 Haziran seçimlerinde yüzde 40’a düşerek iktidarı kaybeden Erdoğan/AKP yönetiminin, seçimleri yenileyerek iktidarı tekrar kazanmak için aldığı bir dizi siyasal önlemin yarattığı terör-güvenlik ikileminin ürettiği iklimin bir sonucuydu! Bu beş aylık dönem sonunda Erdoğan/AKP yönetimi, MHP ile işbirliği yaparak oylarını kendi içinde yaklaşık yüzde 25, genelde yaklaşık 10 puan artırarak yeniden iktidar oldu ve Türkiye’yi bugünlerdeki karanlığa taşıdı. Ben dahil pek çok kişi, bu beş aylık dönemde iktidarın yanlış iç ve dış politikalarından veya güvenlik zafiyetlerinden kaynaklanan Radikal Siyasal İslamcı, Köktendinci terör olaylarına odaklandık. Oysa bu beş aylık dönemde neler olduğunu, bizim Zülâl Kalkandelen’le birlikte yazdığımız “DEVRİMİN VE KARŞI DEVRİMİN YÜZ YILI” kitabının üçüncü cildine dikkatle bakarak irdelediğimde bir başka siyasal gerçekle daha karşılaştım: Bu dönemde, sadece IŞİD terörü değil, PKK terörü de yaygınlaşmış ve aynı zamanda Türkiye’nin pek çok yerinde özerk Kürt yönetimleri ilan edilmişti. Şimdi o döneme ilişkin bazı olayları bizim kitaptan ayıklayarak özetledim ki gittikçe zayıflayan iktidarın bugünlerde yeniden ilan ettiği “Yeni Yumuşama” veya “Yeni Açılım” oyununun geçmişte nelere mal olduğunu görelim. *** 7 Haziran: Genel seçimler yapıldı. HDP barajı aştı, 13 yıldır iktidarda olan AKP, ilk kez tek başına iktidar için gereken çoğunluğu yakalayamadı. (AKP yüzde 40.66-258 milletvekili, CHP yüzde 25.13-132 milletvekili, MHP yüzde 16.45-80 milletvekili, HDP yüzde 12.96-80 milletvekili, Saadet Partisi yüzde 2.6) 10 Haziran: Deniz Baykal, Recep Tayyip Erdoğan ile iki saat görüştü. Kamuoyunda Baykal’a Meclis Başkanlığı önerildiği haberi yayıldı. 14 Haziran: Suriye’nin Tel Abyad kentinden kaçan binlerce Suriyeli Türkiye sınırına gelerek beklemeye başladı. İki haftada bu noktadan Türkiye’ye sığınanların sayısının 18 bini bulduğu açıklanırken sadece 14 Haziran’da kaydı yapılarak sınırdan alınanların sayısı ise 5 bin 291 olarak açıklandı. 19 Haziran: MHP Genel Başkanı Devlet Bahçeli, CHP Genel Başkanı Kemal Kılıçdaroğlu’nun “Birlikte hükümet kuralım, Başbakan sen ol” önerisini reddetti. 1 Temmuz: TBMM Başkanlığı seçiminde CHP’li Deniz Baykal ile AKP’den İsmet Yılmaz, son tura kaldı. MHP çekimser kaldı, Yılmaz seçildi. 13 Temmuz: Başbakan Davutoğlu, CHP Genel Başkanı Kemal Kılıçdaroğlu ile 16 yıl sonra ilk defa koalisyon görüşmesi başlattı. CHP ile, “istikşafi” (keşfedici) denen ve oyalamaya dönük olan görüşmeler 32 gün sürdü ancak koalisyon hükümeti kurulamadı. 20 Temmuz: Şanlıurfa’nın Suruç ilçesindeki bir kültür merkezinde çeşitli illerden Kobani’ye destek için giden Sosyalist Gençlik Dernekleri Federasyonu üyesi gençlerin basın açıklaması yaptığı sırada intihar saldırısı düzenlendi. 32 kişi öldü, çok sayıda kişi yaralandı. Adıyaman’da PKK’liler ile askerler arasındaki çatışmada bir asker şehit oldu. KCK Eşbaşkanı Cemil Bayık halkı silahlanmaya ve tünel ve siper hazırlamaya çağırdı. 22 Temmuz: Ceylanpınar’da 2 polis evlerinde başlarından vurulmuş halde bulundu. Polislerin öldürülmesini HPG yaptığı bir açıklamayla üstlendi, eylemin Suruç saldırısına misilleme olarak gerçekleştirildiği açıklandı. 23 Temmuz: Astsubay Mehmet Yalçın Nane, Kilis’in Elbeyli İlçesi’nde devriye görevi yaptığı sırada terör örgütü IŞİD militanlarının silahlı saldırısı sonucunda yaşamını yitirdi. DEVAM EDECEK!",https://www.cumhuriyet.com.tr/yazarlar/emre-kongar/kanli-5-ay-1-baykal-yeniden-devrede-2256586
Emre Kongar,2015’in kanlı beş ayı (3) Seçimler nasıl tekrarlandı?,15 Ekim 2024 Salı,"7 Haziran 2015 seçimlerinde iktidarı kaybeden Erdoğan/ AKP yönetiminin, seçimi tekrarlatabilmek için alet olarak kullandığı terör tehdidinin yarattığı iklimin, kanlı 5 aylık kronolojisine, bugünlere ibret olması için devam ediyorum. *** 16 Ağustos: Başbakan Davutoğlu ile MHP Genel Başkanı Devlet Bahçeli arasında yapılan koalisyon görüşmesinde, Bahçeli koalisyona da erken seçime de hayır dedi. Muş Valiliği, güvenlik güçleriyle teröristler arasında çıkan çatışmalar nedeniyle Varto ilçesinde sokağa çıkma yasağı ilan etti. HAKKÂRİ’de aralarında HDP ve DBP’lilerin de bulunduğu “Demokratik Kent Meclisi” tarafından yapılan “özyönetim” açıklamasının ardından Hakkâri Cumhuriyet Başsavcılığı soruşturma açtı ve birçok adrese eşzamanlı operasyon düzenlendi. Operasyonda 2 kişi gözaltına alındı. 17 Ağustos: Diyarbakır Valiliği, gece 21:00 ile sabah 07:00 arasında Silvan’da sokağa çıkma yasağı ilan etti. Yasak 18 Ağustos’ta bir gün uzatıldı. Valilik, yaşanan olaylar nedeniyle Silvan, Lice, Kulp ve Dicle ilçelerinde bazı bölgelerin Özel Güvenlik Bölgesi ilan edildiğini de açıkladı. 18 Ağustos: Lice ile Hani ilçeleri arasında kırsal kesiminde askerler ile PKK’li grup arasında çıkan çatışmada 4 asker şehit oldu. Sokağa çıkma yasağının ardından toplanan Diyarbakır’ın Lice ilçesinde Halk Meclisi “özyönetim” ilan edildiğini açıkladı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Cumhurbaşkanı Erdoğan, Genelkurmay Başkanlığı Devir Teslim töreninde özyönetim ilanları ve yaşanan çatışmalar konusunda “Devletin ve milletin varlığına karşı sıkılan her kurşunun, atılan her bombanın, kazılan her çukurun hesabı sorulacak, cezası mutlaka verilecektir” dedi. 19 Ağustos: Siirt’te teröristlerin yola döşediği patlayıcı ile zırhlı araçta bulunan 8 asker şehit oldu. Silvan’daki sokağa çıkma yasağı kaldırıldı. Sur ve Silvan ilçelerinde eşzamanlı operasyon yapıldı. Sur Belediyesi eş başkanları DBP’li Seyid Narin ve Fatma Şık Barut ile Silvan Belediyesi eş başkanları Yüksel Bodakçı ve Melikşah Teke gözaltına alındı. Gözaltına alınanlar arasında DBP Sur ilçe Eş Başkanı Ali Rıza Çiçek ve birçok DBP üyesi de yer aldı. Sur Belediyesi önünde toplanan belediye başkanları ve sivil toplum örgüt temsilcileri, gözaltına alınanların serbest bırakılması çağrısında bulundu. Açıklama yapan Diyarbakır Büyükşehir Belediye Eş Başkanı Gültan Kışanak ülkede hukuksuzluk, devlet nizamı haline getirilmeye çalışıldığını savundu. Doğubayazıt’ta DBP, HDP, DTK, Doğubeyazıt Demokratik Halk Meclisi, bir açıklama yaparak özyönetim ilan ettiğini duyurdu. Bitlis’in Hizan ilçesinde DBP, Hizan Demokratik Halk Meclisi, KURDÎ-DER, Demokratik Emek Kongresi (DEMEK), Kadın Meclisi, KJA, MEYADER, DEM-GENÇ, Yerel Yönetimler ve DTK ortak açıklamasıyla “özyönetim” ilanı yapıldı. 22 Ağustos: Kardeşi PKK saldırısında şehit düşen Yarbay Mehmet Alkan’ın cenaze töreninde söylediği sözler her gün şehit haberlerinin geldiği ülke gündeminde bomba etkisi yarattı. 23 Ağustos: Diyarbakır ve Hakkâri’de “özyönetim” açıklaması yaptıkları gerekçesiyle gözaltına alınan belediye başkanları tutuklandı. 24 Ağustos: 7 Haziran sonrasında 45 günlük süre zarfında koalisyon turlarından bir sonuç çıkmaması üzerine Cumhurbaşkanı Erdoğan, seçimlerin yenilenmesine karar verdi. *** Değerli okurlarım, görüldüğü gibi, siyasal iktidarın, Erdoğan’ın, Anayasa’ya aykırı olarak üçüncü ve dördüncü, belki de beşinci kez Cumhurbaşkanı olmasını meşrulaştıracak bir Anayasa değişikliği için yeniden gündeme getirdiği “Kürt Açılımı”, Türkiye’yi bugünlerdeki karanlığa taşıyan, yukarıdaki olayları tetiklemiştir. İKTİDARIN OYUNUNA GELİNMEMELİ... AYNI HATA TEKRARLANMAMALIDIR!",https://www.cumhuriyet.com.tr/yazarlar/emre-kongar/2015in-kanli-bes-ayi-3-secimler-nasil-tekrarlandi-2257877
Emre Kongar,"Kanlı beş ay (5) HDP ile hükümet, MHP ile ittifak ve yeniden iktidar",18 Ekim 2024 Cuma,"SEVGİLİ OKURLARIM, İSTER İNANIN, İSTER İNANMAYIN: 7 Haziran 2015 seçimlerinde azınlığa düşen Erdoğan/AKP iktidarı, HDP’lilerle kurduğu “Seçim Hükümeti” sırasında, MHP ile ittifak ederek beş ay sonra yeniden iktidara geldi! *** MHP ile ittifak oluşturan Erdoğan/AKP yönetimi, 2016’da FETÖ’nün askeri darbe girişimine maruz kalıyor, 2017’deki halkoylamasında yasalara aykırı oy sayımıyla rejimi değiştiriyor ve ülkeyi bugünlerdeki karanlığa taşıyor. İşte o dönemdeki olayların son bölümü bugün: İbret alınması için DEVRİM VE KARŞI DEVRİMİN YÜZ YILI kitabımızdan kısaltarak alıntıladığım diziyi bugün bitiriyorum. *** 15 Eylül: Suriyeli mülteciler, önce Edirne’ye, oradan da Almanya’ya gitmek için Bayrampaşa’daki Büyük İstanbul Otogarı’nda yığıldı. Havanın kararmasıyla birlikte, Otogar’da bekleyen mültecilerden bazıları çadır kurdu. 17 Eylül: Van Cumhuriyet Başsavcılığı’nca yürütülen soruşturma kapsamında, “Devletin birliğini ve ülkenin bütünlüğünü bozmak” suçundan tutuklanan Edremit Belediye Başkanı Sevil Rojbin Çetin, İçişleri Bakanlığı’nca görevden alındı. 22 Eylül: Seçim hükümetinde yer alan HDP’li Kalkınma Bakanı Müslüm Doğan ve AB Bakanı Ali Haydar Konca görevlerinden istifa etti. Prof. Dr. Beril Dedeoğlu, Avrupa Birliği Bakanı ve Başmüzakerecilik görevini devraldı. 24 Eylül: Hac için gelenlerin barındığı Mina çadır kentinde çıkan izdihamda en az 753 kişi öldü, 888 kişi yaralandı. 1 Ekim: Gazeteci Ahmet Hakan, İstanbul’da evinin önünde dört kişinin saldırısına uğradı. 9 Ekim: Anadolu Ajansı muhabiri Salih Mahmud Leyla, Halep kırsalında IŞİD tarafından bomba yüklü araçla düzenlenen saldırıda yaşamını yitirdi. 10 Ekim: Ankara Tren Garı’nda düzenlenen “Emek, Barış, Demokrasi” mitinginde, istihbarat birimleri tarafından izlenen IŞİD bağlantılı kişilerce gerçekleştirilen iki ayrı patlama meydana geldi. 103 kişinin hayatını yitirdiği, yüzlerce kişinin yaralandığı miting, ülke tarihinin en kanlı terör eylemi olarak kayıtlara geçti. Türkiye’de üç günlük yas ilan edildi. 14 Ekim: Batman Belediye Başkanı Sabri Özdemir, Beşiri İlçe Belediye Başkanı Mustafa Öztürk ve İki Köprü Belde Belediye Başkanı Osman Karabulut, İçişleri Bakanlığı tarafından görevden uzaklaştırıldı. 15 Ekim: Hakkâri Yüksekova Belediye Başkanı Ruken Yetişkin, İçişleri Bakanlığı’nca hakkında yürütülen soruşturma kapsamında görevden uzaklaştırıldı. 20 Ekim: Başbakan Davutoğlu’nun Van mitingindeki “AK Parti iktidardan indirilirse ya bu terör çeteleri dolaşacak, ya da eskiden olduğu gibi ‘Beyaz Toroslar’ dolaşacak. Biz bu memleketi terör çetelerine, faili meçhullere bir daha bırakmayacağız” sözleri yeni bir tartışma başlattı. 23 Ekim: Gezi Parkı Ana Davası’nda mahkeme 255 sanıktan 244’ünü suçlu bularak 2 ay 15 gün ile 1 yıl 2 ay 16 gün arasında değişen hapis cezalarına çarptırdı. 7 sanık beraat etti. 4 sanığın da dosyası ayrıldı. Mahkeme 4 sanığa, “ibadethaneyi kirletmek” suçlamasıyla 10 ay hapis cezası verdi. 26 Ekim: Fethullahçı Terör Örgütü’ne finansman sağladığı gerekçesiyle eylül ayı başında MASAK tarafından operasyon düzenlenen Koza İpek ve 22 şirketine Ankara Cumhuriyet Başsavcılığı’nın talebi ile kayyım atanmasına karar verildi. 28 Ekim: Koza-İpek Grubu’na bağlı 22 şirkete kayyım atanmasının ardından grubun televizyon kanallarının yayınına müdahale edildi. Bugün TV ve Kanaltürk yayınları kesildi. 1 Kasım: Erken genel seçim yapıldı. Önceki seçimlere kıyasla çok hızlı açılan sandıklardan AKP’ye yüzde 49.49, CHP’ye, 25.31, MHP’ye 11.90, HDP’ye ise 10.76 oranında oy çıktı. AKP, 5 ay öncesine göre, oylarını kendi içinde yüzde 25 kadar, genelde yaklaşık yüzde 10 puan artırarak oyların neredeyse yarısını aldı, 7 Haziran’daki durumu tersine çevirdi ve tek başına iktidar olmayı garantiledi.",https://www.cumhuriyet.com.tr/yazarlar/emre-kongar/kanli-bes-ay-5-hdp-ile-hukumet-mhp-ile-ittifak-ve-yeniden-iktidar-2258973
Emre Kongar,TUSAŞ: Türkiye terörle mi yönlendiriliyor?,25 Ekim 2024 Cuma,"Önce tarihten ve siyaset biliminden öğrendiklerimizi özetleyelim: Emperyalizmin en doğrudan müdahalesi, sıcak savaş biçimidir. Endüstri Devrimi dünyayı yeniden biçimlendirirken Osmanlı gibi Din-Tarım İmparatorluklarının tasfiyesi döneminde çıkan Birinci Dünya Savaşı, çağdaş Emperyalizmin de fiilen doğuşunu simgeler. İkinci Dünya Savaşı, Endüstri Devrimi’nin yarattığı doğum sancılarının sonucunu ve Soğuk Savaş bağlamında dünyanın yeniden paylaşımının onaylanmasını belirler. Vietnam, Afganistan işgalleri ve savaşları, Macaristan ve Çekoslavakya işgalleri, Soğuk Savaş bağlamında, yaygınlaşmayan yerel sıcak savaşlarla geçiştirilen müdahalelerdir. Sovyetler’in çöküşü ve Küreselleşme ise Bilişim Devrimi’nin başlangıcını ve bu Devrimin yol açtığı yeni bir Dünya dengesi oluşturma bağlamındaki güç savaşlarının yarattığı kaotik belirsizliği haber verir. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Avrupa’daki Ukrayna-Rusya ve Ortadoğu’daki İsrail-Filistin savaşları, aslında, Emperyalizmin, Sovyetlerin çöküşünden sonra Avrupa’da, Asya’da ve Ortadoğu’da yaptığı müdahalelerin yarattığı kaosun sıcak sonuçlarıdır. *** Emperyalizmin çağımızdaki genel yönlendirme ilkelerine bakalım: 1) Emperyalizm, sömürdüğü ülkeleri denetlemek, yönlendirmek için, o ülkeleri zayıflatır... 2) Ülkeleri zayıflatmak için siyaseten böler... 3) Ülkeleri bölmek için dinci ve etnikçi kimlikleri kullanır... 4) Kullandığı dinci ve etnikçi kimlikler üzerinden terörü destekler... 5) Dinci, mezhepçi, etnikçi, ayrılıkçı terör örgütlerini, maddi manevi, askeri, siyasal ve finansal olarak destekler... 6) En büyük düşmanları, “Bağımsızlıkçı” ve “Yurtsever” aydınlardır! *** Türkiye, Emperyalizmin Ortadoğu projesi bağlamında, İsrail’in güvenliği açısından kurulması hedeflenen Kürt Devleti bakımından, İran, Irak, Suriye, Lübnan, Ürdün, Mısır, Filistin ve İsrail ile ilişkili olarak, istikrarsızlaştırılma süreci içine sokulmuştur: 1) ABD’nin yanlış olan “Ilımlı İslam” (Amerikancı İslam) projesinde “model ülke” olarak kullanılmış, Erdoğan/AKP yönetimi, iktidara getirilmiş ve “Ilımlı İslam” projesinin Mısır’da iflas etmesine rağmen, 22 yıl boyunca Türkiye’yi yönetmesi sağlanmıştır. 2) Türkiye, Kuzey Irak Bölgesel Kürt Yönetimi’nin kuruluşuna hizmet etmiş, Suriye savaşına sokulmuş ve Güney sınırlarında bir Kürt oluşumunun ortaya çıkmasına da yol açmıştır. 3) Türkiye, Emperyalizmin Ortadoğu savaşı sırasında yaratılan Arap sığınmacıların on milyondan fazlası için “depo ülke” görevi yüklenmiş, siyasal, toplumsal, kültürel, ekonomik dengeleri altüst edilmiştir. 4) Bütün bu oluşumlar sonunda Erdoğan/AKP iktidarı ikinci parti konumuna düşmüş, Erdoğan’ın, zaten Anayasa’ya aykırı olarak sürdürdüğü üçüncü dönem Cumhurbaşkanlığından sonra, yeniden seçilmesi tehlikeye girmiş, bu nedenle teröristlikle suçladığı Kürt seçmenlerin oylarına ihtiyacı olmuştur. 5) Kürt oylarını almak için, 7 Haziran-1 Kasım 2015 dönemini anımsatan bir “Açılım Süreci”, MHP lideri Devlet Bahçeli aracılığıyla devreye sokulmuş, DEM Parti’den ve İmralı’da cezasını çekmekte olan Öcalan’dan destek mesajları sağlanmıştır. 6) Tam bu sırada, aynen 7 Haziran-1 Kasım arasındaki “kanlı beş ay dönemi”nde olduğu gibi, çok etkileyici bir terör saldırısı gerçekleştirilmiş, TUSAŞ’a, PKK mensubu teröristler tarafından alçakça bir saldırı düzenlenmiş ve çok değerli 5 evladımız şehit edilmiştir. *** Şimdi kamuoyu, sanki aptalmış gibi, bu saldırının neden yapıldığı ve kimin işine yaradığı konularında, saçma sapan tartışmalarla yönlendirilmeye çalışılıyor... Oysa herkes bilir: Cinayet kimin işine yarıyorsa, katil odur!",https://www.cumhuriyet.com.tr/yazarlar/emre-kongar/tusas-turkiye-terorle-mi-yonlendiriliyor-2261453
Emre Kongar,Emperyalizm ve iktidar işbirliği?,24 Ekim 2024 Perşembe,"Bölgede sıcak savaş var... Türkiye, fiilen bölünmüş olan Irak ve Suriye’deki olaylara gırtlağına kadar batmış... İran ve İsrail geriliminin tam orta noktasında... Sıcak savaşın serpintileri sınırlarımızı aşıyor... Bu arada, içeride otuz yıldır devam eden terör olayları gündemin birinci maddesi... “Müzakere süreci” denilen bir süreç başlatılmış... Kimisi buna “çözüm süreci”, “barış süreci” diye olumlu bakıyor... Kimisi de “bölünme süreci” ve “otoriterleşme süreci” diye olumsuz biçimde! “Otoriterleşme süreci” kaygısı, tam bu sırada yeni bir anayasa sürecinin başlatılmasından kaynaklanıyor... AKP iktidarı, AKP lideri ve Başbakan Recep Tayyip Erdoğan’ın bizzat belirttiği “Türkiye koşullarına uygun bir başkanlık sistemi” önerisini bastırıyor: İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Hiçbir başkanlık sisteminde bile görülmeyen yetkilerle donatılmış, yasamaya, yürütmeye, yargıya bütünüyle egemen bir tek adam düzeni! AKP, anayasa için BDP ile işbirliğine gidebileceğini açıkladı, BDP de bu öneriye sıcak yaklaştı; “otoriterleşme” ve “bölünme” süreçleri bu nedenle birleşik olarak düşünülüyor. *** Ben “terörü bitirmek için” iki uçta, biri “en iyi” biri de “en kötü” olmak üzere iki senaryo oluşturdum. En iyi senaryo: Türkiye, ırk, milliyet, din, mezhep farkları olmaksızın vatandaşların temel hak ve özgürlüklerinin eşit ve bütünüyle güvencede olduğu, tam demokratik bir ülke haline gelir. Türk, Kürt, Sünni, Alevi başta olmak üzere, ırkı, milliyeti, dini, mezhebi, cinsel tercihleri ne olursa olsun, bütün vatandaşlar eşit, özgür ve mutlu olur! En kötü senaryo: Türkiye, her ikisi de otokratik bir yönetim altında inleyen, biri Türk biri Kürt olarak iki etnik ülkeye bölünür. Her iki ülkede de diktatörler halka kan kusturur! Herkes mutsuz olur! *** DİKKAT: Yukarıdaki yazıyı 11 yıl kadar önce 16 Şubat 2013 Cumartesi tarihinde yayımlanan yazımdan alınan bazı satırlardan oluşturdum. O günden bugüne, hepsi içeride Erdoğan’ın işine yarayan ama ülkeyi “Şahsım Devleti Rejimi”nin yol açtığı aşırı yoksulluğa ve Anayasayı bile reddeden bir adaletsizliğe mahkûm eden yedi önemli değişiklik yaşandı: 1) “Çözüm süreci” rafa kaldırıldı ve muhataplardan biri olan Selahattin Demirtaş “suç işlemek amacıyla örgüt kurmak”, “terör örgütü üyesi olmak”, “silahlı terör örgütüne üye olmak”, “örgüt adına suç işlemek” iddialarıyla hapse atıldı ve mahkûm edildi. 2) Erdoğan yasalara aykırı oy sayımı yaptırdığı bir halkoylaması ile rejimi değiştirdi ve kendi “reisliğinde”, totaliterliğe giden otoriter bir “Şahsım Devleti Rejimi” kurdu. 3) Gezi Direnişi, 17-25 Aralık operasyonları ve 15 Temmuz askeri darbe girişimi sonrasında Erdoğan/AKP ile “Gülen Cemaati” arasındaki ittifak bozuldu ve 20 Temmuz OHAL darbesi yaşandı. 4) İsrail, Ortadoğu savaşını, Gazze, Lübnan, İran ve Suriye ile tırmandırdı. 5) Türkiye, Arap ve Afgan sığınmacıların 10 milyon kişiyi aşan istilasına maruz kaldı. 6) ABD ve Türkiye, Suriye’de başarısız oldu. 7) Erdoğan kendi yaptırdığı Anayasa’ya bile aykırı olarak üçüncü kez Cumhurbaşkanı oldu. Bu değişiklikler sonunda Türkiye, 22 yıllık Erdoğan/AKP iktidarından bıktı... Eski Hizbullah’ın devamı olan HÜDA PAR destekli “Cumhur İttifakı”, yerel seçimlerde iktidarı yitirdi. *** Erdoğan zaten Anayasa’ya aykırı olan 3. Dönem cumhurbaşkanlığını uzatmak çabasında! Bu arada Emperyalizmin İsrail’i güvenceye almak için Irak, Suriye, Türkiye ve olanaklı ise İran Kürtleriyle kurmak istediği, federe veya bağımsız büyük Kürt Devleti hedefi, tırmanarak devam eden sıcak savaş bağlamında, gündemdeki yerini güçlendirdi. Sonuç olarak Erdoğan’ın zaten Anayasa’ya aykırı olan Cumhurbaşkanlığı dönemini yeni seçimlerle uzatmak arzusu ile Emperyalizmin büyük Kürt Devleti kurmak hedefi, “Yeni Anayasa” projesinde buluştu. Bunun öncülüğünü yapmak da Sinan Ateş cinayeti ile köşeye sıkışan MHP’nin lideri Devlet Bahçeli’ye düştü! Bakalım muhalefet 11 yıl sonra tekrarlanan bu tuzağa yeniden düşecek mi?",https://www.cumhuriyet.com.tr/yazarlar/emre-kongar/emperyalizm-ve-iktidar-isbirligi-2261051
Emre Kongar,İBB’den kadınları özgürleştirici kreş hamlesi,27 Ekim 2024 Pazar,"Ekrem İmamoğlu, 16 Eylül 2024 tarihinde 21 kreşi daha açarken şöyle konuşmuş: “Çocuklarımızı en iyi şartlarda hazırlayacağız. Daha önemli ve öncelikli bir işimiz yoktur. Bundan daha önemli bir işimiz yoktur.” Konuşmasında, 5 yıl gibi kısa sürede 100’ün üzerinde kreş sayısına ulaşıldığının, yapımı devam edenlerle birlikte 160 kreşe erişileceğini belirtmiş. Bence kadını özgürleştiren en önemli öğe, onun ekonomik özgürlüğüdür... Kadın kendi geçimini kendi başına sağlayabildiği oranda özgürleşir. İşte “Gündüz Bakım Evleri”, anne olan kadınlara, çalışma özgürlüğü sağladığı için bence kadınlar için son derece önemli bir hizmettir. *** İstanbul’da, Büyükşehir Belediyesi’ne ait 104 kreş, Belediye’nin verdiği isimle “İstanbul Çocuk Etkinlik Merkezi” ya da “Yuvamız İstanbul Kreşi” bulunuyor. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol Bu yuvaların öğrenci kapasitesi 9 bin 978 çocuk. Yani her bir çocuk bir aileden diye düşünülürse, on bine yakın kadına çalışma özgürlüğü sağlanmış. Bu kreşlerden bugüne kadar 4 bin 208 öğrenci mezun edilmiş. Bir başka deyişle beş bine yakın anneye çalışma olanağı sağlanmış. Kreşlerde 897 öğretmen bulunuyor. Ayrıca pek çok yardımcı personel de var. Bu da İBB’nin istihdama katkısı. *** İlçelerdeki kreşlere ilişkin olarak Murat Ongun’un sayesinde, toparlayabildiğim bilgiler şu şekilde: AVCILAR: 1 kreş. Aktif Öğrenci: 38 çocuk. Mezun öğrenci sayısı: 81 çocuk. BAYRAMPAŞA: Yenidoğan yuvası, öğrenci sayısı 75. Altıntepsi yuvası, öğrenci sayısı 110. BAKIRKÖY: Çocuk yuvaları: 8. Mezun sayısı: 411. BÜYÜKÇEKMECE: Çocuk eğitim merkezi: 4 Mezun sayısı, 250 dolayında. Ayrıca, 3 çocuk oyun ve etkinlik merkezi. Bugüne kadar 500’e yakın öğrenci mezun etmiş. BEYOĞLU: 11 kreş, 650 öğrenci. BEYLİKDÜZÜ: Yuvam İstanbul Sayısı: 3. Kreş Sayısı: 8. Mezun Öğrenci Sayısı: 257. Öğrenci Sayısı: 738. ÇATALCA: 1 yuvamız İstanbul kreşi. 1 yuvamız İstanbul kreşi inşaatı sürüyor. Ayrıca 2 adet Yuvamız Çatalca kreşi. ESENYURT: Toplam 12 kreş. 740 öğrenci, 201 mezun. EYÜPSULTAN: 142 öğrencili 1 kreş. 8 kreş inşaatı ve 2 gündüz bakımevimizin inşaatı devam ediyor. 2. dönem hedefi: 9 kreş, 2 gündüz bakımevi. KADIKÖY: 7 kreş. Mevcut öğrenci sayısı 578. Mezun öğrenci sayısı 3081. KARTAL: Kartal Belediyesi Çocuk Gelişim Merkezi: 14 1 tanesi: Mevhibe İnönü Alerji Çocuk Gelişim Merkezi Öğrenci sayısı: 800-850. Toplam mezun öğrenci sayısı: 1537. SANCAKTEPE: 8 Yuva, Sancaktepe Çocuk Gelişim Merkezi. Öğrenci sayısı 648. Mezun sayısı 162. ŞİŞLİ: 9 Şişli kreşi. Toplam öğrenci sayısı: 682. Mezun öğrenci sayısı: 225 ÜSKÜDAR: 1 adet kreş. 100 öğrenci kapasitesi olan kreş için 85 öğrenci başvurusu alınmış. Proje aşamasında, İcadiye Mahallesi’nde açılacak 1 kreş. Eminim ki yeni Belediye Başkanı Sinem Dedetaş, bu konuda yeni atılımlar gerçekleştirecektir. *** Değerli okurlarım, yukardaki bilgilerde eksiklerim ve hatalarım olabilir. Bunlar düzeltilirse elbette bu sütunda onlara da yer veririm. Vurgulamak istediğim esas nokta, Ekrem İmamoğlu’nun “Çocuklarımızın eğitimi” adı altında, aslında “Çalışan kadınları özgürleştirme” konusunda attığı bu adımın çok etkili olduğudur: İmamoğlu, benim 2019 yılından itibaren “CHP, Belediyelerden başlayarak Demokratik Rejimi Yeniden Kuruyor” diye nitelediğim bir siyasal girişimi, kreşleri çoğaltarak, İstanbul’daki, çalışan kadınları özgürleştirme hamlesiyle gerçekleştiriyor! *** Bu vesileyle cezaevlerinde anneleriyle birlikte kalan çocukların trajedisini de anımsatmak isterim!",https://www.cumhuriyet.com.tr/yazarlar/emre-kongar/ibbden-kadinlari-ozgurlestirici-kres-hamlesi-2262068
Emre Kongar,‘Yenidoğan çetesi’nin altyapısı ve çözüm,20 Ekim 2024 Pazar,"Bebekler üzerinden, gerekirse onları sakat bırakarak ve hatta öldürerek para kazanan bir “yenidoğan çetesi” nasıl kuruldu? Hangi ahlak ve altyapı bu bebek cinayetine dayalı korkunç sömürü düzenini sağlık hizmetlerine sokabildi? *** Birinci neden, Prof. Nusret Fişek’in Sağlık Ocaklarına dayalı olarak sağlık hizmetlerinin sosyalizasyonu için kurduğu yapıdan vazgeçilmiş olmasıdır. Bu yapıyı, A. Öner KURT ve Tayyar ŞAŞMAZ, “Türkiye’de Sağlık Hizmetlerinin Sosyalleştirilmesi: 1961-2003” adlı makalelerinde özetle şöyle anlatmışlardır: “Milli Birlik Komitesi (MBK) tarafından yeni bir sağlık sistemi kurma hazırlıkları yapması için Sağlık Bakanlığı Müsteşarı Prof. Dr. Nusret Fişek görevlendirilir. Başka ülkelerin sağlık sistemlerini inceleyen Fişek, birinci basamağa ağırlık veren evrensel ve kapsayıcı bir sağlık sistemi önerir. Hazırladığı ilk sağlık birimine Sağlık Ünitesi adını verir. Fişek’in babası; ‘kırsal alanda insanların sığındıkları, ısındıkları, karınlarının doyduğu yere ‘ocak’ derler; ‘asker ocağı’ sözü de oradan gelir’, diyerek ‘Sağlık Ocağı’ ismini önerir. Kırsal bölgedeki yapılanma için de ‘Sağlık İstasyonu’ yerine; ‘köy yerinde halk ebenin kaldığı binayı kendi evi gibi görmeli’ sözleriyle, ona da ‘Sağlık Evi’ ismini önerir. Hazırlıkları yapılan Sosyalleştirme Kanunu 5 Ocak 1961 günü MBK yönetimi sivil idareye devretmeden birkaç saat önce genel kurulda kabul edilir. Kabul edilen ‘Sağlık Hizmetlerinin Sosyalleştirilmesine Dair Kanun’ 12 Ocak’ta Resmi Gazete’de yayımlanır ve 15 yıl içinde (1978’e kadar) bütün Türkiye’de sağlık hizmetlerinin sosyalleştirilmesi planlanır.” İşte sağlıktaki soygun süreci bu yasanın uygulanmasından zaman içinde vazgeçilmesi ile başlar. *** İkinci neden, Erdoğan/AKP iktidarının, bütün ülkedeki özelleştirme furyasına koşut olarak, sağlık hizmetlerini de özelleştirmiş, hastane sahiplerini bakan yapmış ve hastaları “müşteri” haline getirmiş olmasıdır. CHP milletvekili Dr. Fikret Şahin’in verdiği bilgilere göre: Ülkemizde bulunan toplam 13 bin 685 yeni doğan yoğun bakım yatağının 7 bin 330 tanesi özel hastanelerdedir. Özeldeki yenidoğan yoğun bakım yatak oranı yüzde 54’tür. Sağlık Bakanlığı’nda ortalama 35 hastane yatağına, 1 yenidoğan yoğun bakım yatağı düşerken özel hastanelerde 7 hastane yatağına, 1 yenidoğan yoğun bakım yatak sayısı düşmektedir. Yenidoğan yoğun bakım yatağı için SGK hastanelere, günlük 1355 ile 5 bin 427 TL arasında ödeme yapmakta ve böylece yenidoğan yoğun bakım yatakları özel hastanelerin en önemli para kazanma aracı haline gelmektedir. Bu durumu Dönemim Çalışma ve Sosyal Güvenlik Bakanı Vedat Bilgin, 11 Kasım 2022 tarihinde yapılan Plan Bütçe komisyonundaki 2023 yılı Bakanlık bütçe görüşmelerinde şöyle itiraf etmiştir: “Özel hastanelerle ilgili sıkı bir denetim yapıyoruz, bu denetimi hem elektronik ortam üzerinden hem müfettişler yoluyla çok sıkı bir şekilde gerçekleştiriyoruz çünkü özel hastanelerde ciddi istismarlar var.” 20 yıllık Erdoğan/AKP iktidarı döneminde sağlık bakanlığı hastane sayısı yüzde 23 artarken özel hastane sayısındaki artış yüzde 110 olmuştur. Hastane yatak sayılarındaki artış ise Sağlık Bakanlığı’nda yüzde 46, özel hastanelerde yüzde 184’tür. *** Üçüncü neden ise ülkede devlet kurumlarının çürütülmüş, denetimlerin yozlaştırılmış, adaletin ise siyasetin emrine alınmış ve “cezasızlık olgusunun” yaygınlaşmış olmasıdır. Ülke artık bir “Taş Devri” aşireti gibi, tek bir kişi tarafından yönetildiği için, hiçbir devlet kurumu geleneksel ve anayasal işlevini doğru dürüst yerine getirememekte, kaba kuvvet, yolsuzluk, şiddet, dolandırıcılık, nüfuz suiistimali, ulusal ve uluslararası suç örgütleri, her yerde filiz vermekte, ne güvenlik ne eğitim ne sağlık ne de yargı bu yozlaşmadan kendini koruyabilmektedir. *** Çözüm olarak, sağlık hizmetleri kamulaştırılmalı, kamulaştırmaya ise bu soyguna katıldıkları belirlenen 19 hastaneye derhal el konularak başlanmalıdır.",https://www.cumhuriyet.com.tr/yazarlar/emre-kongar/yenidogan-cetesinin-altyapisi-ve-cozum-2259596
Emre Kongar,Kanlı beş ay (2) IŞİD’e saldırı ve özerklik ilanları,13 Ekim 2024 Pazar,"Erdoğan/AKP yönetimi, 7 Haziran 2015 seçimlerinde yüzde 40’a düşerek kaybettiği iktidarı yeniden kazanmak için, 1 Kasım’da seçimleri tekrarlatmak kararı almış ve oylarını yaklaşık 10 puan artırarak yeniden iktidar olmuştu. Türkiye’yi bugünlerdeki karanlığa taşıyan bu sonuç, bir dizi siyasal yönlendirmenin (manipülasyonun) yarattığı terör-güvenlik ikileminin ürettiği iklimin bir sonucuydu! Bu beş aylık dönemde neler olduğunu, bizim Zülâl Kalkandelen’le birlikte yazdığımız “DEVRİMİN VE KARŞI DEVRİMİN YÜZ YILI” kitabının üçüncü cildine dikkatle bakarak irdelediğimizde önyargılarımızı sarsan birçok siyasal gerçeklerle karşılaşıyor insan. İşte Cuma günü başladığım “Kanlı Beş Ay” kronolojisinin ikincisi bu gün! *** 3 Ağustos: YAŞ kararları sonucu Türkiye Cumhuriyeti’nin 29. Genelkurmay Başkanı Kara Kuvvetleri Komutanı Hulusi Akar oldu. 5 Ağustos: Türkiye ile ABD, IŞİD’le mücadelede İncirlik üssünün aktif olarak kullanılması konusunda anlaşmaya vardı. Pentagon, İncirlik’te bulunan ABD insansız uçaklarının IŞİD mevzilerini buradan ilk defa bombaladığını açıkladı. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol 10 Ağustos: 17-25 Aralık yolsuzluk ve rüşvet soruşturmasının savcıları Zekeriya Öz ve Celal Kara’nın haklarında çıkarılan yakalama kararı öncesi yurtdışına kaçtıkları belirlendi. Demokratik Bölgeler Partisi’nin de (DBP) içinde olduğu Şırnak Halk Meclisi, “Demokratik Özerklik” ilan etti. Açıklamada, “Kentteki devletin tüm kurumları bizim için meşruiyetini kaybetmiştir. Halk olarak özyönetimimizi esas alarak, demokratik temelde yaşamımızı inşa edeceğiz” dendi. 11 Ağustos: Şırnak’taki özyönetim ilanının ardından 11 Ağustos’ta açıklama yapan Cumhurbaşkanı Erdoğan, “Bu ülkede Türkiye Cumhuriyeti’nin dışında bir devlet asla kabul edilemez. Bu açıklamayı kimler yapıyorsa ağır bir bedel öderler. Hem yasal bir bedel öderler hem diğer tür bir bedel öderler” dedi. 12 Ağustos: KCK açıklamasının ardından özerklik ilanları arka arkaya geldi. Şırnak’ın yanı sıra Silopi, Cizre ve Nusaybin’de de özyönetim ilan edildiğini duyuran KCK’nin açıklamasında, “Kürdistan halkı için özyönetimden başka bir seçenek kalmamıştır” ifadesi kullanıldı. 13 Ağustos: AKP ile CHP arasında 13 Temmuz’da başlayan koalisyon görüşmeleri anlaşmazlıkla sonuçlandı. CHP’nin 4 yıllık yüksek profilli koalisyon önerisine karşı AKP “3 aylık seçim hükümeti” önerdi. Muş’a bağlı Varto ilçesinde, 13 Ağustos 2015 günü öğlen saatlerinde “özyönetim” ilan edildi. 14 Ağustos: DBP ve HDP’nin de temsil edildiği Hakkâri Demokratik Kent Meclisi, ilde “özyönetim” ilan etti. 15 Ağustos: DBP ve HDP temsilcilerinin de yer aldığı Batman Demokratik Kent Meclisi, Van’ın merkez Edremit ve İpekyolu ilçelerindeki halk meclisleri, Diyarbakır Sur ve Silvan halk meclisleri, bir açıklama yaparak “özyönetim” ilan ettiklerini duyurdu. İstanbul’un Gülsuyu ve Gazi mahallelerinde de özyönetim ilan edildi. *** Gittikçe güç ve destek kaybeden, iyice zayıflayan Erdoğan/AKP-Bahçeli/MHP-HÜDA PAR ittifakı: Erdoğan’ın, zaten Anayasa’ya aykırı olan üçüncü kez Cumhurbaşkanlığını ve ondan sonrakileri de yasallaştırmak için “Yeni Anayasa” girişimini başlattı. Bu girişimi desteklemek için, “Kürt Açılımı” projesini, tekrar ısıtıp sofraya sürdü. “Kanlı Beş Ay” boyunca olanlar, aynı girişim on yıl önce yaşandığında ibretle anımsanması gereken olaylar.",https://www.cumhuriyet.com.tr/yazarlar/emre-kongar/kanli-bes-ay-2-iside-saldiri-ve-ozerklik-ilanlari-2257123
Emre Kongar,‘İsrail Türkiye’ye saldıracak’ safsatası,10 Ekim 2024 Perşembe,"Erdoğan/AKP iktidarı, “İsrail’in Filistin ve Lübnan’dan sonra gözünü dikeceği yer bizim vatan topraklarımız olacaktır” dedi ve sanki gerçekten böyle bir durum varmış gibi, muhalefetin “yeni bir bilgi yok” yorumu yaptığı, bir de gizli TBMM oturumu yaptı. 22 yıllık Erdoğan/AKP iktidarının gerçekdışı yorumlar yaptığı, hayali düşmanlar yarattığı, dünkü dostlarına bugün düşman, dünkü düşmanlarına bugün dost dediği bilinen bir gerçek. Ama doğrusu, İsrail’in Türkiye’ye saldıracağına ilişkin sözler, bütün gerçekdışı iddiaları bile geride bırakacak derecede fantastik ve hayali bir safsata! *** İsrail’in, Batı’nın kendi Yahudi soykırımını affettirmek için destelediği bir haydut devlet olduğu ve Gazze’de Filistinlilere karşı soykırım benzeri bir katliam yaptığı açık bir gerçek. Türkiye’deki iktidarın, İslami duyarlılıkları olan kendi seçmenine rağmen, İsrail’e stratejik malların satışına devam ettiği de Metin Cihan gibi gazetecilerin ortaya çıkardığı bir başka gerçek. Sanıyorum, iktidar sadece içerde çok sıkıştığı ve dikkatleri dışarıya çevirmek istediği için değil, aynı zamanda kendi seçmenine rağmen İsrail ile ticarete devam etmesinin yarattığı çelişkiyi örtbas etmek için böyle bir söylem gerçekleştirdi. İşletmeler 4,6/5 memnuniyet ile Paraşüt'ü öneriyor! Paraşüt Ön Muhasebe Kayıt Ol *** Emekli Büyükelçi Süha Umar, 8 Ekim tarihinde muhalif.com.tr’de iktidarın eylem ve söylemlerindeki İsrail çelişkileri üzerine uzun bir yazı yazdı ve yazısının sonunda, kısaltarak alıntıladığım sekiz soru sordu: 1) İsrail’in böyle emelleri olduğu biliniyordu ise bu planın en önemli aracı olan Büyük Ortadoğu Projesi Eş Başkanı olmak, Türkiye’nin ulusal çıkarlarına uygun mudur? 2) Mısır’ın adeta İsrail yandaşı olması ile, İsrail’in Ortadoğu’da yayılmasının önündeki iki güçlü devletten biri olan Suriye’nin -diğeri İran-, BOP’un en büyük destekçisi ABD ile birlikte parçalanmasına katkıda bulunmak Türkiye’nin çıkarına mıdır? 3) Özal döneminde Irak’ın kuzeyinde yaratılmasına katkıda bulunduğumuz bir Kürt ünitesinin, Suriye’nin kuzeyinde de ortaya çıkmasına, güçlenmesine yol açmak ne kadar çıkarımıza olmuştur? 4) Uzun yıllar Ortadoğu’da adı bile olmayan Rusya’nın, güneyimize, Suriye’ye yerleşmesine yol açmak Türkiye’nin ne kadar çıkarınadır? 5) İsrail’in Türkiye üzerindeki emellerinden bu kadar emin idiysek, onun Doğu Akdeniz gaz ve petrol projelerinde Mısır, Yunanistan ve Güney Kıbrıs Rum Yönetimi ile birlikte hareket etmesine yol açan yanlış adımlarımızın Türkiye’ye büyük maliyetini göremedik mi? 6) Hamas’ı bugün bile terör örgütü olarak görmediğimizi, BM’de tüm dünyanın önünde tekrarlayarak, Hamas’a verdiğimiz destek, İsrail’in ekmeğine yağ sürmek değil midir? 7) Devlet adamının görevi, halkını gerçekliği oldukça tartışmalı dış ve iç tehditlerle korkutmak mıdır? Yoksa doğru politikalarla böyle tehditlerin ortaya çıkmasını önlemek, ortaya çıktığında da gereken önlemleri belirlemek ve almak mıdır? 8) Yoksa bu sözler de “Siyasette böyle sözler söylenir. Ciddiye almamak gerekir” söyleminin bir başla örneği midir? *** Benim aklıma başka sorular da geliyor: 1) Kürecik Radar Üssü’nün gayri resmi işlevleri ve buradan İsrail’e destek sorunu. 2) Bütün nüfusu 9.5 milyon olan İsrail’in zaten gayri resmi sayıları 10 milyonu geçmiş bulunan sığınmacı/düzensiz göçmen işgali altındaki ülkemize karşı nasıl bir tehdit oluşturabildiği ve bunun kendisi için yaratacağı sorunlar. 3) Ağır suçlamalardan sonra, yapılan tehditler üzerine, rahip Andrew Brunson’u ABD’ye, gazeteci Deniz Yücel’i Almanya’ya yollayan iktidarı, Batı’ya bağımlılığı. 4) NATO üyesi olmayan İsrail’in NATO üyesi olan Türkiye’ye saldırmasının stratejik olanaksızlığı. *** Dış politika yazılarımın sürekli ana fikri: YURTTA BARIŞ, DÜNYADA BARIŞ!",https://www.cumhuriyet.com.tr/yazarlar/emre-kongar/israil-turkiyeye-saldiracak-safsatasi-2256271
Emre Kongar,Fethullah öldü; FETÖ/PDY yaşıyor!,22 Ekim 2024 Salı,"Emperyalizmin, bütün dünyayı bölüp yönetmek için kullandığı din ve mezhep öğelerinin Türkiye ve Türk/İslam Dünyası’ndaki temsilcisi: “Gülen Cemaati”nin veya sonraki ismiyle “Hizmet Örgütü”nün kurucu lideri, dışarıdan ilkokul diplomalı vaiz Fethullah Gülen öldü... Ama kurduğu dinsel/mezhepsel nitelikli “Cemaat” veya “15 Temmuz 2016 Askeri Darbe Girişimi” sonrasında devlet tarafından verilen resmi ismiyle, “Fethullah Gülen Terör Örgütü, Paralel Devlet Yapılanması” FETÖ/ PDY, devam ediyor! *** FETÖ/PDY nasıl ve nerede devam ediyor: 1) Erdoğan/AKP iktidarının desteğiyle, Birinci Silivri Trajedisi döneminde, Ergenekon, Balyoz, Casusluk, OdaTV ve benzeri davalarla temizlediği sivil ve asker bürokrasinin, üniversitelerin, medyanın kadrolarına doldurduğu mensuplarının ve sempatizanlarının önemli bir bölümü halen görevde. 2) Mevcut iktidar, aynen Birinci Silivri Trajedisi dönemine benzeyen davalarla, İkinci Silivri Trajedisi dönemini başlattı ve FETÖ/PDY’nin kullandığı aynı yöntemlerle ülkeyi düzenlemeye devam ediyor. Natro ile Tüm SSL'lerde Otomatik Kurulum ve Anında Aktivasyon Avantajı. Arama Motorlarında Yükselin Web Site Güvenliğinizi Garanti Altına Alın. Natro Şimdi Satın Al 3) Mevcut iktidar, FETÖ/ PDY’den görünüşte boşalttığı yerleri, Nurcu ve Nakşilerle, Menzil gibi, Hak-Yol gibi, İskenderpaşa gibi, İsmailağa gibi, tarikatların ve cemaatlerin mensupları ile doldurdu. Dolayısıyla, FETÖ/PDY döneminde kullanılan bütün Demokratik ve Laik Sosyal Hukuk Devleti karşıtı uygulamalar devam ediyor. 4) “15 Temmuz 2016 Askeri Darbe Girişimi” hakkında kurulan TBMM Araştırma Komisyonu Raporu bile, şu anda hâlâ saklı durumda. Bu nedenle gerçek bir hesaplaşmak ve temizlik asla yapılamadı; zaten yapılmak da istenmedi. Kimin darbeci, kimin darbeye karşı olduğu netleşmedi. 5) İktidar, “Cemaat”i FETÖ/PDY olarak terör örgütü ilan ettikten sonra eski mensuplarının ve/veya sempatizanlarının bazılarını kritik yargı görevlerine getirerek tehdit altında, rejimi yozlaştırma sürecine alet etti. 6) “Cemaat” tarafından yurtdışında açılan okulların bir bölümü hâlâ devam ediyor. 7) “Cemaat”in varlığı ve okulları ABD’de de olanca gücüyle devam ediyor. 8) “Cemaat” mensuplarını ve/ veya sempatizanlarını, mevcut yasal ve anayasal güvenceler çerçevesinde cezalandırmak ve sistemden temizlemek çok kolay değil; zaten iktidar da bu niyette mi, hiç belli değil: Lider konumundakilerin bazıları iktidarla işbirliği yaparak görevde, bazı sempatizanlar ise hapiste. Ben dahil, pek çok kişi onlara da “Hukuk Devleti” güvenceleri çerçevesinde muamele edilmesini istiyor. Zaten iktidar, birçok Demokrat ve Solcu insanı da “FETÖ/PDY” bağlamında, “KHK’li” yaparak görevlerinden attığı için haksızlık ve hukuksuzluğu yaygınlaştırdı ve hem temizliği hem de cezalandırmayı zorlaştırdı. 9) Emperyalizmin Ortadoğu’yu yeniden düzenleme projesi hâlâ, üstelik sıcak savaşla devam ederken, Türkiye üzerindeki dinci/mezhepçi yönlendirmeler de Erdoğan/AKP sonrasında da devam edecek bir biçimde, Anayasa tartışmaları niteliğiyle yeniden planlanıyor. Ülkenin içindeki Emperyalizm müttefikleri olan ayrılıkçılar ve şeriatçılar da bu planlara bütün güçleriyle destek veriyor. *** Emperyalizm, iktidar ile el ele, her yerde egemen: Özetle, Fethullah Gülen öldü ama... FETÖ/PDY, hem ülkede hem de uluslararası camiada fikirleri ve eylemleri ile etkinliğini sürdürüyor. Ama biz de her şeye rağmen, Anayasa’nın ilk dört maddesi ile, “Demokratik Laik ve Sosyal Hukuk Devleti”ni savunuyoruz!",https://www.cumhuriyet.com.tr/yazarlar/emre-kongar/fethullah-oldu-fetopdy-yasiyor-2260315
Emre Kongar,Barışçı ve demokratik: Geniş cephe direnişi,03 Kasım 2024 Pazar,"Anayasa için direneceğiz. Cumhuriyet için direneceğiz. Demokrasi için direneceğiz. Laiklik için direneceğiz. Sosyal Devlet için direneceğiz. Hukuk Devleti için direneceğiz. *** Özgürlük için direneceğiz. Eşitlik için direneceğiz. Adalet için direneceğiz. Dayanışma için direneceğiz. Barış için direneceğiz. *** DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Başta İfade Özgürlüğü, Kadın ve Çocuk Hakları olmak üzere, Temel İnsan Hak ve Özgürlükleri için direneceğiz. Hayvan Hakları için direneceğiz. Çevre için, doğayı, tarihi, yeşili korumak için direneceğiz. *** Herkese eşit sağlık hizmetleri için direneceğiz. Herkese eşit eğitim fırsatı için direneceğiz. Herkese sosyal güvenlik için direneceğiz. Sosyal Adalet için direneceğiz. Fırsat eşitliği için direneceğiz. Emekçilerin ve emeklilerin hakları için direneceğiz. *** Bize hizmet etmeleri için seçtiklerimizin, bize zulüm yapmalarına karşı direneceğiz. Emperyalistlere ve emperyalizme karşı direneceğiz. Savaşa karşı, savaş kışkırtıcılığı yapanlara karşı direneceğiz. Din, mezhep, ırk ayrımcılığı yapanlara karşı direneceğiz. Teröre karşı, teröristlere karşı direneceğiz. Köylüleri, çiftçileri sömüren toprak ağalarına, insanların inançlarını sömüren, din ve mezhep sömürüsü yapan şeyhlere, şıhlara, tarikatlara, cemaatlere, tarikat ve cemaatlerin devlete sızmalarına, devleti yönetmelerine karşı direneceğiz. Zalime karşı, zulme karşı direneceğiz. Diktatörlere, diktatörlüğe karşı direneceğiz. Ekonomik sömürüye, emek sömürüsüne, haksız kazançlara, devlet eliyle şirketlerin, kişilerin zengin edilmesine karşı direneceğiz. Şiddete karşı direneceğiz. Yolsuzluklara karşı direneceğiz. Haksızlıklara karşı direneceğiz. Hukuksuzluklara karşı direneceğiz. Adaletsizliklere karşı direneceğiz. Baskılara karşı direneceğiz. Yasaklara karşı direneceğiz. Yoksulluğa karşı, gelir adaletsizliğine karşı direneceğiz. İnsan ticaretine, uyuşturucu kaçakçılığına, ulusal ve uluslararası mafyalara karşı direneceğiz. *** Kendimiz için direneceğiz. Haysiyetimiz, şerefimiz, kişiliğimiz için direneceğiz. Ailemiz için, kendi kuşağımız için, gelecek kuşaklar için direneceğiz. Sevdiklerimiz için, dostlarımız için direneceğiz. Bütün insanlık için, yurdumuz için, özellikle de içinde yaşadığımız toplumun refahı ve mutluluğu için direneceğiz. *** Haksızlık, hukuksuzluk ve adaletsizliklere uğrayanları, hasta, yaşlı mahkûmları, anneleriyle birlikte hapiste yaşayan çocukları, KHK’lileri, Gezi Mahkûmlarını, simge haline gelmiş olan Kavala’yı, Demirtaş’ı, Kahraman’ı, Atalay’ı unutmayacağız, unutturmayacağız! *** Özetle “Şahsım Devleti Rejimi”nden kurtulmak, Demokratik, Laik ve Sosyal Hukuk Devleti’ne dayalı Cumhuriyet’i, Parlamenter Demokratik Rejimi yeniden kurmak için bütün barışçı yol ve yöntemleri kullanarak direneceğiz! *** Barışçı ve Demokratik bir direnişi kitlesel olarak örgütlemek ve bir “Geniş Cephe” oluşturmak için: Demokrasiye inanan siyasal partilere, Demokratik Toplum Kuruluşlarına, sendikalara, meslek odalarına, özgür medyaya baskı yapacağız. Bu amaca dönük yayın yapan gazeteleri, dergileri, radyo ve televizyonları maddi manevi destekleyeceğiz. Biliyorum ki bu toplumdaki İYİLER hem sayısal olarak KÖTÜLERDEN daha fazladırlar, hem de KÖTÜLERDEN daha üstün yeteneklere sahiptirler. İnanıyorum ki İYİLER bu toplumu aydınlığa çıkaracaklardır. Yeter ki, İYİLER de, KÖTÜLER kadar İLGİLİ, KARARLI ve ÖRGÜTLÜ olabilsinler! Bu ülkenin İYİLERİ, kendilerine öncülük edecek, demokratik geniş ittifakı kuracak PARTİYİ ve LİDERİ bekliyor! NOT: Bugün TÜYAP Kitap Fuarı’nda söyleşi ve imzamız var. Bekleriz.",https://www.cumhuriyet.com.tr/yazarlar/emre-kongar/barisci-ve-demokratik-genis-cephe-direnisi-2264519
Emre Kongar,"2015’in kanlı beş ayı (4) Seçim hükümeti, Aylan Kurdi ve Hürriyet’e saldırı",17 Ekim 2024 Perşembe,"7 Haziran 2015 seçimlerinde iktidarı kaybeden Erdoğan/AKP yönetimi, aynen bugünküne benzer siyasal manevralarla, bu seçimi beş ay sonra tekrarlattı. Bu beş ayda ne olmuştu ki Erdoğan/AKP iktidarı, seçmen desteğini kendi içinde yüzde 25, genelde 10 puan dolayında artırmıştı: İşte DEVRİMİN VE KARŞI DEVRİMİN YÜZ YILI adlı kitabımızdan alınan bu yazı dizisi, bu sorunun yanıtını veriyor. İbretle okunması gereken olayları zinciri aşağıda. *** 26 Ağustos: Cumhurbaşkanı Erdoğan’dan seçim hükümetini kurma görevini alan Davutoğlu, 11 milletvekiline geçici hükümette yer alması için davet gönderdi. MHP’li Tuğrul Türkeş, partinin genel eğilimin aksine bakanlık teklifini kabul etti. Bahçeli, Tuğrul Türkeş’e sert tepki gösterdi. Sosyal medya üzerinden yaptığı “özerklik” açıklamalarına ilişkin başlatılan soruşturma kapsamında gözaltına alınan Eruh Belediye Başkanı Hüseyin Kılıç, adli kontrol şartıyla serbest bırakıldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Van’ın Edremit, İpekyolu, Başkale ve Erçiş ilçelerinde farklı tarihlerde yapılan “özyönetim” çağrısının ardından aralarında Erciş Belediye Başkanı Diba Keskin ve Edremit Belediye Başkanı Sevil Rojbin Çetin’in de bulunduğu 4 kişi tutuklandı. İpekyolu Belediye Başkanı Aygül Bidav ile 3 kişi hakkında yakalama kararı çıkarıldı, 2 kişi de adli kontrol hükümleri uygulanarak serbest bırakıldı. Adana’da, “özyönetim” çağrısının ardından izinsiz gösteri yapan gruplara yapılan müdahalede gözaltına alınan 6 kişiden 4’ü tutuklandı. 2 Eylül: Ailesiyle birlikte Türkiye üzerinden Yunanistan’a gitmeye çalışırken şişme botlarının batması sonucu ölen 12 Suriyeli mülteciden biri olan üç yaşındaki Suriyeli Aylan Kurdi’nin cansız bedeni kıyıya vurdu. 6 Eylül: Dağlıca’da 16 asker şehit oldu. PKK, Hakkâri’nin Dağlıca bölgesinde günler öncesinden ağır silahlar ve mayınlarla hazırlandığı bir saldırı gerçekleştirdi. 7 Eylül: Cumhurbaşkanı Erdoğan’ın Dağlıca saldırısı ile ilgili bazı sözlerinin Hürriyet’in internet sitesinde veriliş şekline tepki gösteren bir grup, gazetenin Bağcılar’daki merkez binasına taşlı sopalı saldırı düzenledi. İlk saldırıdan bir gün sonra Hürriyet’e bir saldırı daha düzenlendi. 8 Eylül: Iğdır’daki PKK saldırısında 13 polis şehit oldu. “Özerklik” ifadesi içeren açıklamalarda bulunan Siirt Belediye Başkanı Hüseyin Kılıç ve Nusaybin Belediye Başkanı Sara Kaya görevden alındı. 8-9 Eylül: Dağlıca ve Iğdır’daki PKK saldırıları sonrasında Türkiye’nin birçok yerinde tepki eylemleri düzenlendi. Yurdun birçok noktasında HDP binaları ateşe verildi, binalardaki tabelalar indirilerek yerlerine Türk bayrakları asıldı. 2 gün boyunca Doğu ve Güneydoğu kökenli vatandaşların işyerleri yakıldı, yağmalandı, tahrip edildi. Antalya’da öfkeli bir grup HDP binasının tabelasını indirdi, içerideki eşyaları sokağa atarak yaktıktan sonra binaya Türk Bayrağı astı. Denizli’de HDP binasına yürümek isteyen gruba polis engel oldu. Ankara Beypazarı’nda ise doğu kökenli mevsimlik işçiler saldırıya uğradı. Kırşehir’de Gül Kitabevi “terörü protesto” etmek isteyen kalabalık tarafından ateşe verildi. 11 Eylül: Cizre Cumhuriyet Başsavcılığı’nca “Halkı Türkiye Cumhuriyeti Hükümeti’ne karşı silahlı isyana tahrik ve terör örgütünün propagandasını yapmak, halkı kin ve düşmanlığa sevk etmek” iddiasıyla hakkında soruşturma açılan Cizre Belediye Başkanı Leyla İmret, İçişleri Bakanlığı tarafından görevinden uzaklaştırıldı. *** Aynı siyasal zihniyet, aynı siyasal kadro bugün de iktidarda: Aynı senaryoya dayalı olan aynı siyasal oyunu sergiliyorlar! Ben aptal yerine konmaktan sıkıldım... Ya siz?",https://www.cumhuriyet.com.tr/yazarlar/emre-kongar/2015in-kanli-bes-ayi-4-secim-hukumeti-aylan-kurdi-ve-hurriyete-2258580
Emre Kongar,Demokrasi için demokratik direniş şart!,01 Kasım 2024 Cuma,"Türkiye, iki taraftan büyük bir saldırı altında: Bir yandan Emperyalizm, öte yandan iktidar: Emperyalizm, ulusal bütünlüğümüze, ulusal egemenliğimize saldırıyor. İktidar ise ortak değerlerimizin, Demokratik Laik ve Sosyal Hukuk Devleti yapımızın, özetle Demokratik Rejimimizin altını oyarak toplumsal bütünlüğümüze, ulusal kimliğimize saldırıyor. Peki biz, Demokratik, Laik ve Sosyal Hukuk Devleti’ne inanan, Demokratik Rejim’i, ortak değerlerimizi, Türkiye Cumhuriyeti’ni korumak isteyenler, ülkemizi, rejimimizi, toplumumuzu, nasıl savunacağız? *** Önce bu saldırılar nasıl yapılıyor onu görelim ki oyuna gelmeyelim, tuzağa düşmeyelim: Emperyalizmin dıştan ve içten saldırıları, doğrudan doğruya sıcak savaş ve bu sıcak savaşın sonuçlarının toplumu, devleti yıpratması biçiminde oluyor. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Ortadoğu Savaşı, özellikle Suriye Savaşı ve içerideki terör olayları, özellikle PKK saldırıları, hem ülkenin kaynaklarının hem de Devlet gücünün gereksiz konularda sarf edilmesine yol açıyor. Ayrıca Ortadoğu Savaşı sonunda, ülkeye gelen ve gayri resmi sayıları 13 milyon dolayında olduğu belirtilen sığınmacıların, hem ülke ekonomisine hem de toplumsal yaşama yaptıkları olumsuz etkiler, pek çok insanı umutsuzluğa sevk ediyor. İktidarın ise Erdoğan’ın Anayasa’ya aykırı olarak iki defadan fazla Cumhurbaşkanı olmasını sağlamak istemesi, ülkedeki Anayasal düzeni ve adalet yapısını altüst ediyor. *** Bu iki kuvvetin ellerindeki ulusal ve uluslararası kaba güç, çok büyük... Demokratik, Laik ve Sosyal Hukuk Devleti’ni savunmak isteyenleri şiddete yöneltmek ve onları ellerindeki güçlerle ezerek yok etmek istiyorlar. Özellikle iktidar, toplumu, insanları şaşırtmak, akıllarını karıştırmak, yanlışa ve isyana sevk etmek için (Kürt Açılımı veya FETÖ konularında yaptığı gibi) aynı eylem ve düşünceleri, hem övüyor ve destekliyor hem de kınıyor ve cezalandırıyor. Böylece insanları hem korkutuyor hem susturuyor hem de ezmek için isyana teşvik ediyor. Dolayısıyla, Özgürlük, Eşitlik, Adalet, Dayanışma ve Barış isteyen ve Demokratik, Laik ve Sosyal Hukuk Devleti’ni savunanlar, asla şiddete başvurmamalıdır. Çünkü en küçük bir şiddet eylemi bile, derhal büyük bir saldırıyla ezilecek, insanlar katledilecektir. Peki Demokratik Rejim, Hak, Hukuk, Adalet, Emperyalizme ve Anayasa’yı bile dinlemeyen iktidara karşı nasıl savunulacaktır? *** Ben DİREN adıyla yayımlanan “Demokrasi İçin Bir Manifesto” kitabımda “Demokrasi için Demokratik Direniş” yollarını uzun uzun anlatmıştım. Şimdi çok kısaca bazı ilkeleri özetleyeyim: 1) Direniş barışçı olmalıdır. 2) Kitlesel olmalıdır. 3) Mutlaka Demokratik Toplum Kuruluşları, Sendikalar, Siyasal Partiler ve Liderler tarafından desteklenmelidir. 4) Ulaşılabilir, gerçekçi, Anayasal, yasal hedefleri olmalıdır. *** Son olaylar, Ahmet Özer’in tutuklanması ve yerine kayyım atanması konusundaki düşüncelerimi de şöyle özetleyebilirim: (Yasanın adı “kayyım”dır. TDK “kayyum” dese de -ki cami hademesi demektir- yasa “kayyım” dediği için, doğrusunu “kayyım” olarak yazmak gerekir.) 1) İktidarın, Emperyalizmle birlikte, Erdoğan’ın “Şahsım Rejimi”ni kurtarmak için yeniden ortaya attığı Kürt Açılımı projesinin, hem amaç hem üslup hem hedefler hem de yöntem bakımından uygulanmasının olanaksız olduğu, sadece Erdoğan’ın süresini uzatmak için gündeme getirildiği görülebilmeli ve bu tuzağa düşülmemelidir. 2) Esenyurt’taki haksızlık, hukuksuzluk ve adaletsizliğe karşı Demokrasi’yi savunan bütün partilerin, sendikaların ve örgütlerin ortak eylem yapmaları gerekmektedir. 3) “Demokratik Direniş”in örgütlenebilmesi için, siyasal destek ve liderlik gereklidir. Bu bağlamda, Erdoğan’ın karşısındaki Cumhurbaşkanı adayının CHP tarafından derhal ilan edilmesi, direnişin etkili olabilmesi için yararlı olabilir.",https://www.cumhuriyet.com.tr/yazarlar/emre-kongar/demokrasi-icin-demokratik-direnis-sart-2263887
Emre Kongar,Erdal İnönü’yü özlüyorum,31 Ekim 2024 Perşembe,"Bugün 31 Ekim 2024. Erdal Bey ebediyete göç edeli 17 yıl olmuş. Bana sorarsanız daha dün gibi! Çünkü, zekâsının, demokratlığının, kültürünün, zarafetinin topluma yaydığı ışık ve güvenilir dostluğunun ailemizdeki sıcaklığı, hiç azalmadı. Benim dünyamı aydınlatmaya ve ısıtmaya devam ediyor. Ben 15 yaşımda idolüm olan ağabeyimi, 17 yaşımda yol göstericim olan babamı yitireli, ölen dostlarımın zihnimdeki ve yüreğimdeki varlıklarını canlı tutarım: Erdal Bey de ben ölene kadar zihnimde ve yüreğimde yaşayacak olan müstesna insanlardan biridir. Pek çok politikacı ve lider tanıdım. Ama Erdal Bey’in demokratlığı ve zarafeti hepsininkinden daha gerçekti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Tatillerde, bayramlarda, ailecek birlikte gittiğimiz gezilerde, sahip olduğu Edebiyat ve Felsefe kültürünü gözlemlemek beni şaşırtmıştı. Şair Ecevit’in sahip olduğu Felsefe kültürünün derinliğine aşina olduğum “için” (yoksa “halde” mi demeliydim) Erdal Bey’in de bir Fizik Profesörü olarak aynı derinlikteki kültürü, beni gerçekten hayrete düşürmüştü. Öyle anlaşılıyordu ki insanlık tarihini ve insanlığın siyasal serüvenini iyi özümlemişti. *** Bükeler, Göymenler, Gülöksüzler ve biz Kongarlar, Sevinç ve Erdal İnönü ailesiyle (ve onların akrabalarının da katılımıyla) birlikte çok vakit geçirdik. Bu ortak birlikteliklerde oynanan ünlü insan ismi ya da ünlü at ismi bulmaca gibi kültür oyunlarında, onunla rakip olmak insana pek çok yeni bilgi öğretiyordu. Erdal Bey, bir doğal bilim insanı olarak toplumsal ilişkilerde ve insan bilimlerinde, aynı doğal bilimlerdeki yasalara benzeyen kesin yasalar ve neden-sonuç ilişkileri arıyordu. İkili sohbetlerimizde o bana toplumsal ve insani bilimlerdeki gerçeği arama yöntemlerini sorar, ben de ondan matematik formüllerinin fizik ve astronomi bilimlerine nasıl yardımcı olduğunu öğrenmeye çalışırdım. Bu vesileyle üzerinde çok dedikodu yapılan bir akşam yemeği olayını da burada açıklamak isterim: Erdal Bey, Başbakan Yardımcısı, ben de de Kültür Bakanlığı Müsteşarıyım. Çok önceden, bir gece Ankara’nın ünlü bir lokantasında (RV idi galiba) baş başa bir yemek yemek üzere sözleşmiştik. Belirlediğimiz tarih, yeni bütçe görüşmelerinin başladığı döneme rast geliyordu ve bizim sözleştiğimiz gecenin öncesindeki gün, TBMM’de, Kültür Bakanlığı’nın bütçesi reddedilmişti. Bu aslında siyaseten tam bir skandaldı, çünkü Meclis’te çoğunluğu olan koalisyon iktidarının bir bakanlığının bütçesi reddedilmişti. Ve düşünebiliyor musunuz, o gece SHP Genel Başkanı ve Başbakan Yardımcısı Prof. Erdal İnönü Kültür Bakanlığı Müsteşarı Prof. Emre Kongar ile baş başa yemek yiyordu! Sadece benim kulağıma gelen (ki benim duymadığım daha pek çok dedikodu varmış) spekülasyonları, dedikoduları ve yorumları yazsam herkes hayret eder. Ama ne tür yorumlar yapıldığını ve parti içi siyasette nasıl çalkantılar yaşandığını tahmin edebilirsiniz. Şimdi burada, gerçeği açık ve net olarak açıklıyorum: O gece aramızda siyasetin S’si, Kültür Bakanlığı’nın B’si bile konuşulmadı. Erdal Bey, ısrarla, insan ve toplumbilimlerindeki kesin yasaların varlığını sorguladı ve biz bütün bir gece, toplumsal ve insani bilimlerle, doğal bilimler arasındaki bilimsel araştırma yöntemleri ve erişilen yasalar konusundaki farklılıkları konuştuk. *** Erdal İnönü’nün zarafetini, kültürünü, kişiliğini çok çok özlüyorum. Ve “Şahsım Devleti”nin adaletsizlikler, baskılar ve yolsuzluklarla zedelenmiş rejimi kadar, bu rejimi kuran ve sahiplenen iktidarın kabalığı ve cehaleti de beni bunaltıyor!",https://www.cumhuriyet.com.tr/yazarlar/emre-kongar/erdal-inonuyu-ozluyorum-2263556
Emre Kongar,Cinayete de savaşa da hayır!,03 Ekim 2024 Perşembe,"Dün tetikçilere çok acele verilen “ağırlaştırılmış müebbet” kararlarıyla, Sinan Ateş cinayetinin siyasal niteliğinin üstü örtülmeye çalışılıyor. MHP Genel Başkanı Devlet Bahçeli, bu cinayetin sebebinin aydınlatılmasını isteyen Ateş’in annesi başta olmak kaydıyla bütün ailesini, azmettiren politikacıların bulunmasını isteyen ve olayı araştıran gazetecileri tehdit ediyor, Halk TV’ye ve CHP’ye saldırıyor: “Özgür Özel sana diyorum, iddiaların aynen şahsın gibi çürüktür, bastığın yaş tahta, bindiğin patlak lastikli dolmuş, tutsağı olduğun tezvirat cambazlığı seni hiçbir yere götürmeyecektir... Yaşına başına bakmadan önüne gelen mikrofona konuşmak, siyasi kışkırtmanın ve uzaktan kumandalı oyunun figüranı olmak bir hanımefendiye asla yakışmayacaktır... Herkes haddini bilsin, hudut ihlalinden kaçınsın, kapımızın önünde baykuş öttürmeyiz, kanat çırpan akbabaların da kanatlarını yolar kopartırız... Buradan sesleniyorum; Halk TV ve CHP ayağınızı denk alın. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Dört soytarı muhabirle Milliyetçi Hareket Partisi’ni sorgulayamazsınız, sorgulatmayız.” Tam bu sözlerden sonra, karaların açıklanmasından bir-iki saat önce, Sinan Ateş’in ablası, duruşmanın yapıldığı mahkemenin bahçesinde saldırıya uğruyor. İktidar, Sinan Ateş cinayetinin siyasal niteliğini ve azmettiricilerini gizlemeye çalıştıkça, ortağının sorumluluğunu örtbas etmeye çabaladıkça, seçmen nezdinde yaşadığı oy kaybının hızlandığını fark etmiyor mu? *** Avrupa’da Rusya ile NATO destekli Ukrayna arasındaki savaş devam ederken Ortadoğu’da da her geçen gün tırmandırılan yeni bir savaş başlatıldı! 7 Ekim 2023 tarihinde Hamas’ın silahlı kanadı İzzeddin el-Kassam Tugayları İsrail’e saldırdı... Bunu fırsat bilen Netanyahu, Hamas’ın egemen olduğu Filistin bölgesi Gazze’ye saldırdı ve bölgeyi Filistinlilerden arındırmaya başladı. Her iki taraf da kendi saldırılarına özel harekât isimleri veriyor: Hamas, saldırısına “Aksa Tufanı Operasyonu”, İsrail de bu saldırıyı fırsat bilerek başlattığı ve sürekli tırmandırdığı savaşa “Demir Kılıçlar Operasyonu” diyor. Hiç kuşkusuz her iki taraf da kendi etnik, dinsel/mezhepsel kimliklerini, birbirlerine karşı ve dünyadan destek aramak için kullanıyorlar. *** Bu savaşı, Hamas’ın İsrail’e beklenmedik biçimde gerçekleştirdiği sürpriz bir saldırı başlattı. Türkiye’deki İslamcı politikacılar bile bu saldırıyı eleştirdi ve olayın mantığını sorguladı... Örneğin Bülent Arınç dahi, saldırıdan sonra, Hamas için şöyle dedi: “Her defasında onlara söylüyorum. Ne gücün var? 2 tane uydurma füze atıyorsun, onlar diyor ki ‘Hamas bize saldırdı’, bomba yağdırıyor.” Hamas’ın arkasında Hizbullah, Lübnan, Suriye, İran var. Netanyahu’nun arkasında ise ABD var. Her ne kadar savaş Netanyahu-Hamas arasında görülüyorsa da asıl sorun, Ortadoğu’daki dengeler açısından İsrail’in yayılmacı politikasından ve İran ile arasındaki düşmanlıktan kaynaklanıyor. Bu savaş konusunda Erdoğan TBMM’yi açış konuşmasında son derece iddialı olan şu sözleri söylemiş: “Vaat edilmiş topraklar hezeyanıyla hareket eden İsrail yönetiminin tamamen dini bir fanatizm ile Filistin ve Lübnan’dan sonra gözünü dikeceği yer bizim vatan topraklarımız olacaktır. Şu anda bütün hesap bunun üzerinedir.” Cumhurbaşkanı bu sözleri, İsrail’e ihracatı zamanında kesmediği için eleştirilmesinden dolayı, büyük bir olasılıkla, içerideki seçmene yönelik olarak söylemiş... Çünkü ne siyasal ne de askeri açıdan gerçeklik taşıyan bir ifade bu! Dilerim kendisinin gittikçe zayıflayan iktidarını kurtaracak garip bir savaş hamlesinin ön hazırlığını yapmıyordur!",https://www.cumhuriyet.com.tr/yazarlar/emre-kongar/cinayete-de-savasa-da-hayir-2253928
Emre Kongar,Evlatlarımıza suikast engellenmelidir,01 Ekim 2024 Salı,"İnsanlık varlığını çocuklarla sürdürür... Toplumlar da. İktidar, okullarda artık, çocuklarımızın sadece zihinlerini değil, sağlıklarını ve canları da tehdit etmeye başladı! *** Devletlerin birinci varlık nedeni, güvenlik ise, ikinci varlık nedeni de eğitimdir. Çünkü eğitim sadece bir çocuğun değil, bir toplumun da geleceğini belirler. Bir iktidarın bir ülkeye yapabileceği en büyük kötülükler, devletin güvenliğini, yargıdaki adaleti ve çocukların eğitimini yozlaştırmaktır. Bu iktidarın, devletin iç ve dış güvenliğini sağlayan TSK’ye nasıl baktığı, güvenlik güçlerini nasıl kullandığı, toplumun temelini oluşturan yargı erkini nasıl emrine aldığı, eğitimi de nasıl değersizleştirdiği ve yozlaştırdığı artık sadece Türklerin değil, bütün dünyanın fark ettiği olumsuzluklarla doludur: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tarihsel olarak Silivri Davaları ile TSK’nin nasıl tahrip edildiği, bunun sonucunda yaşanan 15 Temmuz Darbe Kalkışması unutulsa bile... Mezuniyet töreninde “Atatürk’ün Askerleriyiz” diye kutlama yapan teğmenlere soruşturma açıldığı haberleriyle, okullarda temizlik personeli kalmadığı eleştirileri ve Sinan Ateş cinayeti davasındaki sorunlar aynı anda ülkenin gündemini belirliyor. *** Milli Eğitim Bakanlığı Diyanet İşleri Başkanlığı’yla ve tarikatlarla protokoller imzalayarak, çağdışı yeni bir müfredat programı ilan ederek, çocuklarımızı çağ gerisi bir eğitime kurban ediyor. Üstelik de yaz saati uygulaması sürdürülerek saatimiz Arabistan saatine ayarlandığı için çocuklarımız karanlıkta okula gitmeye mahkûm edildi. Ama iktidar bununla da yetinmedi! Okulları pislik götürüyor. Bu ne demek biliyor musunuz? İnsanların, ailelerin, toplumun, en değerli varlığı olarak görülen, üzerlerine titrediğimiz evlatlarımız, mikropların en yoğun olduğu, hastalıkların en çok bulaştığı yerler olan pis tuvaletleri kullanacak, bütün günlerini temizlenmemiş okullarda su içerek ve yemek yiyerek geçirecek. Üstelik iktidarın bu korkunç yetersizliğini telafi etmek isteyen CHP’li belediyelerin, okulları bedavaya temizleme önerileri de iktidar tarafından engelleniyor: MEB, okul müdürlerine “Yardım istemeyin” diyor ve Ankara’da olduğu gibi, belediyenin temizlik personeli, başladığı temizlik işini bitirmeden okuldan çıkarılıyor. *** İktidarın bu tutum ve davranışı artık çocuklarımızın sadece eğitimini değil, sağlıklarını ve canlarını da tehdit etmeye başladı: Ülke derhal bu iktidardan kurtulmalıdır!",https://www.cumhuriyet.com.tr/yazarlar/emre-kongar/evlatlarimiza-suikast-engellenmelidir-2253169
Emre Kongar,"Zulüm, ahlaksızlık ve hapishaneler",29 Eylül 2024 Pazar,"Çoğu kişi, ahlaksızlığın zulümle önleneceğini sanır. Oysa gerçek bunun tam tersidir: Zulüm ve ahlaksızlık birbirini besleyen, birbirinin hem sebep hem de sonucu olan iki olgudur! Zulüm, genellikle Ortaçağ’daki Din-Tarım Toplumları’nın veya çağdaş diktatörlüklerin gerçeğidir. Bu toplumlar zaten kaba kuvvete dayalı bir egemenlik modeli üzerine kurulmuş oldukları için, bir birey, (Bey, Sultan, Halife, Kral, İmparator, Şah, Padişah, Reis, Başkan) veya bir aile ya da bir aşiret, genellikle halkına zulmederek iktidarını sürdürür. Saray politikası ve egemenlik savaşı birey odaklı olduğundan, baştakinin gözüne girmek için, atılmadık takla, yapılmadık dalkavukluk, söylenmedik yalan ve iftira kalmaz! Elbette bu yozlaşma, yukarıdan aşağı bütün topluma yayılır. Endüstri Devrimi’ni tam özümleyememiş, sınıfsal gelişmesini tamamlayamadığı için çağdaşlaşamamış ve Demokratik Rejimi tam içselleştirememiş toplumlarda da Demokrasi, Demagojiye (yani halkın, duygularının okşanarak aldatılmasına) dönüştüğünde, hem sömürü hem hırsızlık ve yolsuzluk çok artar hem de bunları sürdürmek için yasaklar ve zulüm yoğunlaşır. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Zamanla kaynaklar azalır, halk yoksullaşır, sömürüyü, hırsızlığı, yolsuzluğu sürdürmek zorlaşır ve bunlar zorlaştıkça yasaklar ve zulüm artar. Bu soygun ve zulüm düzeni, ülkeyi yönetenlerin “iktidardan yana olanlarla olmayanlar” ayrımına dayalı tutum ve davranışlarıyla, bütün siyasal ve ekonomik yapıyı düşmanca bir zıtlaşmaya kurban eder ve ahlaksızlık iyice yaygınlaşır. Çünkü artık ne ahlak kalmıştır ne de hukuk: Sadece iktidardan yana olmak ya da olmamak önem kazanmıştır! Ne yazık ki zulüm ile ahlaksızlık arasındaki bu karşılıklı beslenme, zalim iktidar değişene kadar da devam eder. *** 2023’teki son bilgilere göre, Türkiye’de 404 hapishanede 356 bin 865 kişi vardır. Oysa, cisst.org.tr/hapishane-istatistikleri sitesinde açıklanan sayılara göre ülkemizdeki hapishane kapasitesi sadece 295 bin 268 kişidir. Sonuç olarak cezaevlerinin kapasitesi ile içeridekiler arasında 61.597 kişilik bir fazlalık vardır. Mahpusların 304 bin 799’u hükümlü, 52 bin 66’sı tutukludur. 200’ü LGBTİ+, 11 bin 345’i yabancı, 1453’ü ağırlaştırılmış müebbet hapis hükümlüsüdür. *** Sözcü’den Deniz Ayhan’ın haberine göre, AKP’nin iktidara geldiği 2002 yılında toplam 59.429 kişi cezaevindeydi. Hükümlü sayısı 34 bin 808, tutuklu sayısı 24 bin 621 idi. Özetle, Erdoğan/AKP döneminde hükümlü sayısı 9 kata yakın, tutuklu sayısı ise iki kat artmıştır. Ayrıca Cumhuriyetin fabrikalarını ve işletmelerini satan iktidarın, yeni fabrika kurmak yerine, 2006 yılından bu yana, toplam 269 tane yeni ceza infaz kurumu açtığı da dikkati çekmektedir. *** Hapishanelerde dil ve konuşma engelli 19, görme engelli 42, işitme engeli 28, işitme ve konuşma engelli 18 ve ortopedik engelli 162 kişi olmak üzere 269 engelli mahpus vardır. Hapishanelerdeki mahpusların 5 bin 235’i 65 yaşın üstündedir. Hapishanelerde 158’i kız çocuğu olmak üzere 12-18 yaş arası 3 bin 432 çocuk tutulmaktadır. 15 bin 364 kadın mahpusun yanında annesi ile kalan 0-6 yaş grubu çocuk sayısı ise 552’dir. Hapishanede hayatını kaybeden mahpus sayısı, 2019 yılında 107, 2020 yılında 95, 2021 yılında 128, 2022 yılında 101, 2023 yılında ise 108 olarak 5 yılda 539 kişidir. *** Sevgili okurlarım, bir toplumun çağdaşlığı ve uygarlığı, soyut olarak Hukuk Devleti’nin varlığından, somut olarak ise yollardaki trafikten ve cezaevlerindeki koşullardan anlaşılır: Biz toplum olarak, 1 Kasım 1945’te, İsmet İnönü Çok Partili Rejim’e geçmeyi ilan ettiğinden beri, Atatürk’ün “Çağdaş Uygarlık” hedefinden bir hayli sapmış bulunuyoruz. Ülkemizde artık, zaten Parlamenter Rejim’den koparılmış olan Anayasa bile uygulanmamakta, ne AYM’nin ne AİHM’nin kararlarına uyulmakta ne de TBMM, hükümeti denetleyebilmektedir. Haksızlıkları, hukuksuzlukları, adaletsizlikleri, içerideki mahpusların, özellikle de hastaların, engellilerin ve çocukların koşullarını ise hiç sormayın!",https://www.cumhuriyet.com.tr/yazarlar/emre-kongar/zulum-ahlaksizlik-ve-hapishaneler-2252445
Emre Kongar,"Kıyamet günü gibi: Açlık, cinayet ve savaş!",04 Ekim 2024 Cuma,"Unutmayın sevgili okurlarım, Enflasyon “soygun”, Devalüasyon “vurgun”dur. Dün TÜİK ve ENAG, son soygun oranlarını ilan etti. Tam Cumhurbaşkanı’nın, Türkiye’yi, İsrail’in gelecekteki hedefi ilan ettiği, Narin cinayetinin asıl sorumlusunun hâlâ arandığı, Sinan Ateş cinayetinin nedeninin ve azmettiricisinin araştırıldığı bir sırada yapılan bu açıklamalar bana “Mahşerin Dört Atlısı” efsanesini (inancını) anımsattı. *** 22 yıllık yönetim sonunda Erdoğan/AKP iktidarı Türkiye’yi adeta “Mahşer Günü”ne yani “Kıyamet Günü”ne taşıdı: Mahşer, Müslümanlar da dahil, tek tanrılı dinlerin inancına göre, “Kıyamet Gününde diriltilecek ve yargılanacak olan tüm insanların toplantısı” anlamına gelen bir terimdir. “Mahşer Günü”, “Kıyamet Günü”, “Apokalips”, “Armageddon” gibi terimlerle de aynı anlamda kullanılır. “Mahşerin Dört Atlısı” simgesi, “Armageddon”, “Apokalips”, “Kıyamet” gibi kavramlarla birlikte, pek çok roman ve filme, sayısız ünlü sanat ve edebiyat yapıtına konu olduğu için özellikle Batı kültüründe çok iyi bilinen ve üzerinde çok konuşulan bir mecazdır. “Mahşerin Dört Atlısı” ya da “Kıyametin Dört Atlısı” denilen inanca (efsaneye) göre Kıyamet Günü, biri beyaz, biri kızıl, biri siyah, biri soluk renkli dört at ve atlı görünecektir; bu atlılar, insanlığın sonunu, Kıyamet Günü’nü simgelerler: Beyaz at ve binicisi, kötülüklerin sonu, kurtuluş ve yeniden doğuş. Kızıl at ve binicisi, kan dökülmesi, iç ve dış savaş. Siyah at ve binicisi, sömürü, kıtlık ve açlık. Soluk renkli at ve binicisi, salgın hastalıklar ve ölüm. *** Şimdi ülkemizi 22 yıldır yöneten Erdoğan/AKP iktidarının Türkiye’yi getirdiği noktayı birtakım gerçekleri anımsayarak görelim. Sömürü, kıtlık ve açlık: TÜİK, yıllık enflasyon yüzde 49.38. ENAG, yıllık enflasyon yüzde 88.63. TÜİK, Eylül enflasyonu yüzde 2.97. ENAG, Eylül enflasyonu yüzde 5.34. Kan ve savaş: Bitirilemeyen PKK terörü... Irak... Libya... Suriye... Ve şimdi de İsrail! Cinayet ve ölüm: Münevver Karabulut Cinayeti. Sinan Ateş Cinayeti. Narin Güran Cinayeti. Reşit Kibar Cinayeti. Şeyda Yılmaz Cinayeti. Ve neredeyse her gün bir kadın! *** Türkiye bir an önce bu iktidardan kurtulmalıdır!",https://www.cumhuriyet.com.tr/yazarlar/emre-kongar/kiyamet-gunu-gibi-aclik-cinayet-ve-savas-2254250
Emre Kongar,Dinciler ve tarikatlar gericidir!,24 Eylül 2024 Salı,"Dinciler, kendilerine çıkar sağlamak için, dini ve Allah’ı istismar eden, inançları yozlaştırarak siyasette kullananlardır. En tehlikelileri, politikacılar ve tarikatçılardır. Çünkü bunlar örgütlüdürler... Genellikle herhangi bir semavi dinin gücünü kullanır, kullandıkları dinin ilkelerini saptırır ve özellikle de inananları, dindarları aldatmaya çalışırlar. Hele bir de rejim zaten din ve aile diktatörlüğü ise veya bunlar bir biçimde iktidara gelirlerse, toplumda, sömürü, yağma, yolsuzluk, adaletsizlik, yasaklar, yoksulluk ve bütün bunların devamlı olabilmesi için eğitim yoluyla cehalet ve zulümle baskı, bütünüyle egemen olur. Ne yazık ki din üzerinden siyaset, inançların insanların aldatılmaları için kullanılmaları, Ortaçağ’dan kalan bir egemenlik uygulaması ve ilkesi olduğu için, hâlâ kullanılmaktadır. Din ve Allah, Demokratik rejimlerde veya demokratik olduğunu iddia eden fakat temel hak özgürlükleri sınırlayan ve kısıtlayan ama ortaya sandık koyarak, güya seçim yaptıklarını iddia eden Türkiye’deki gibi rejimlerde, politikacılar ve liderler tarafından hâlâ istismar edilmekte, insanları aldatmakta etkili bir araç olarak işe yaramaktadır. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Çünkü din ve mezhep, ırk ve milliyet ile birlikte kimliklerimizi oluşturan iki faktördür. İnsanları kimlikleriyle aldatmak ise çok kolaydır. Üstelik din ve mezhep, Ortaçağ’da doğrudan egemenlik için kullanılan, geçerli bir kaynaktır. Bir başka deyişle, din ve mezhep, toplumların tarihsel bilinçlerinde ve bilinçaltlarında, egemenlik kaynağı olarak da önemli bir yere sahiptir. Bütün kimlikleri eşitleyen “insan hakları” anlayışı ancak İkinci Dünya Savaşı’nda sonra yaygınlaşmaya ve etkili olmaya başlamıştır. Dolayısıyla, Ortaçağ’ı belirleyen Din-Tarım Toplumu yapısı, Endüstri Devrimi’ni ve Bilişim Devrimi’ni yakalayamamış ülkelerde örneğin Ortadoğu’da geçerliliğini sürdürmektedir. Ayrıca Batı Emperyalizmi de İslam Âlemi’ni, din ve mezhep inançları ve düşmanlıkları üzerinden, Şeyhler, aileler aracılığıyla yönlendirmeyi bir politika olarak kullandığı için, bu yöntem, henüz Demokratik Rejim’i içselleştirememiş ülkelerde etkili olmaktadır. Bu açıdan Atatürk’ün tarikat ve cemaatlerin görünür örgütlenmeleri olan tekke ve zaviyeleri kapatması, bir Din-Tarım Toplumu olan Osmanlı’dan Cumhuriyete geçişin en temel kararlarından ve araçlarından biridir. Dini ve Allah’ı, siyasette seçmeni aldatmak için kullanan politikacılar ve zaten Dini ve Allah’ı saptırarak insanları aldatan Tarikat Şeyhleri ve müritleri, ülkeyi Ortaçağ’a geri götürmek istiyorlar. Bunlar, Milli Eğitim Bakanlığı bünyesi içinde de, gençlerimizi cahil bırakmak ve onlara Ortaçağ zihniyeti aşılamak için işbirliği yapmaktadırlar. Ne yapmak istediklerini Prof. Yaşar Nuri Öztürk’ün “Allah İle Aldatmak” adlı kitabında net olarak görebilirsiniz: “Allah ile aldatanlar dokunulmaz, eleştirilmez bir ‘tahakküm teolojisi’ oluşturmuşlardır. Bu bir Haçlı-İngiliz siyasetidir. Atatürk bu şeytani siyaseti, ta 1920’de Müslüman dünyaya tanıtıyor; İngilizlerin siyasetinin ‘İslamı İslamla yok etme siyaseti’ olduğunu ilan ediyor. Allah ile aldatma zulmünün en ağırları kadın ve kadın hakları konusunda işlenmektedir. Türkiye’de sosyal devleti çöküşün eşiğine getiren sebeplerin başında Allah ile aldatanların yarattığı ‘sadaka kültürü’ ve bu kültürün yarattığı ‘sömürü merhametçiliği’ gelmektedir. AKP iktidarı bu yıkıcı sebebin saltanat dönemini temsil etmektedir. Allah ile aldatanlar, iane çadırlarıyla yetinecek bir toplum özlemektedirler.”",https://www.cumhuriyet.com.tr/yazarlar/emre-kongar/dinciler-ve-tarikatlar-gericidir-2250737
Emre Kongar,İktidar ve uyuşturucu bataklığı,08 Ekim 2024 Salı,"Değerli okurlarım, bütün uluslararası güvenlik görevlilerinin ve özellikle de uyuşturucu kaçakçılığı uzmanlarının üzerinde anlaştıkları bir gerçek var: Herhangi bir ülkedeki uyuşturucu pazarı ve uyuşturucu trafiği mutlaka o ülkedeki iktidarın içindeki bazı kişi ve/veya örgütlerin desteği ile işliyor. *** Türkiye uyuşturucu üreticileri ile tüketicileri arasındaki Doğu-Batı ticaret yolunun üzerinde olduğu için, uzun süre “transit ülke” muamelesi görüyordu. Fakat ne yazık ki 22 yıllık Erdoğan/AKP iktidarı sonunda, (her nasılsa?) ülkemiz de “hedef ülke” oldu, uyuşturucu bataklığı yaygınlaştı ve özellikle gençlerimizi pençesine alan uyuşturucu sorunu çok önemli boyutlara ulaştı. *** Sevgili okurlarım, sınırlardan kaçakçılık yapmak, bir meslek, bir uğraştır: Kaçakçılar, her şeyi kaçırmakta uzmanlaşmışlardır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Normal olarak, ülkede bulunmayan, kahve gibi, sigara gibi tüketim malları üzerinden başlayan kaçakçılık faaliyetleri, ulusal ve uluslararası konjonktürün de etkisiyle, zaman zaman silah kaçakçılığına, uyuşturucu kaçakçılığına, kadın kaçakçılığına dönüşür. Elbette kaçakçıların, kaynak ve hedef ülkelerdeki bağlantıları, sahip oldukları siyasal ve/veya ailesel/ örgütsel destekler çok önemlidir. Bu çerçevede kaçakçılığı destekleyen, güçlendiren üç faktör göze çarpmaktadır. Birinci faktör, kaynak ve hedef ülkelerdeki siyasal iktidarın içinden alınan destektir. İkinci faktör, ülkelerin sınırlarındaki denetimlerin ciddiyetsizliği, bu sınırların aşılmasındaki kolaylıklardır. Üçüncü faktör de hedef ülkelerdeki yabancı kişi ve örgütlerin, özellikle de kaynak ülkelerde bağlantıları olan kişi ve örgütlerin varlığıdır. *** Ne yazık ki 1) Türkiye’deki iktidarın Ortadoğu sorunlarındaki yanlış dış politikası... 2) Irak, Libya ve Suriye savaşlarındaki ilişkilerinden dolayı sınırların adeta kevgire dönmüş olması... 3) Ayrıca gayri resmi sayılara göre on milyonu aşan, on üç milyona ulaştığı iddia edilen sığınmacı, düzensiz göçmen sayısı... Ülkemizin uyuşturucu bataklığına gömülmesinde çok önemli roller oynamıştır. *** Sevgili okurlarım, her hafta www.kongar.org adresli kendi internet sitemde buradaki yazılarımdan farklı olarak yazdığım GÜNCEL başlıklı bölümde, kadın cinayetleri ve uyuşturucu sorunlarının birbirleriyle bağlantılı olduğuna işaret ederek bazı bilgiler ve sayılar paylaşmıştım. Gürsel Tekin’in yolladığı bilgilerin uyuşturucuya ilişkin birkaç sayısını burada alıntılayarak işin ciddiyetine dikkatinizi çekmek istiyorum: (Olanaklı ise www.kongar.org adresindeki tüm yazıyı okumanızı öneririm.) *** Uyuşturucu bağlantılı ölümler: 2021: 945 ölüm 2022: 1027 ölüm 2023: 1158 ölüm Cinsiyete Göre Dağılım: 2023: Erkek 1024, Kadın 134 Yaş Gruplarına Göre Dağılım (2023 yılı): 18-24 yaş: 93 ölüm 25-34 yaş: 438 ölüm 35-44 yaş: 373 ölüm 45-54 yaş: 187 ölüm 55-64 yaş: 59 ölüm 65+ yaş: 8 ölüm Madde Türlerine Göre Dağılım (2023 yılı): Eroin: 421 ölüm Esrar: 32 ölüm Kokain: 26 ölüm Sentetik Kannabinoidler: 198 ölüm Fentanil: 87 ölüm Diğer Opiyatlar: 173 ölüm Metamfetamin: 115 ölüm MDMA/Ecstasy: 9 ölüm Diğer/Karma Madde: 97 ölüm Sitemdeki yazımda İçişleri Bakanı Yerlikaya’nın bazı sayısal açıklamaları da var. *** Sadece tarihten gününüze de ışık tutan bir anımsatma: 1972 yılında MHP Senatörü Kudret Bayhan Fransa’ya yaklaşık 145 kilo baz morfin sokmaktan yakalanmış ve hem Fransa’da hem Türkiye’de hapis yatmıştır. Tarihten başka örnekler için sevgili rahmetli Tufan Türenç’in “Babiâli’nin Öteki Yüzü”, İstanbul, Remzi Kitapevi, adlı kitabına bakılabilir. Günümüzdeki olaylar da iktidar değiştiğinde ve yargı, bağımsızlığa kavuştuğunda, daha ayrıntılı ve kanıtlı olarak açıklığa çıkacaktır hiç kuşkusuz.",https://www.cumhuriyet.com.tr/yazarlar/emre-kongar/iktidar-ve-uyusturucu-batakligi-2255591
Emre Kongar,Adalet çökünce devlet de çöker!,06 Ekim 2024 Pazar,"BUGÜN İSTANBUL’UN DÜŞMAN İŞGALİNDEN KURTULUŞUNUN YILDÖNÜMÜ... UNUTMADIK! AMA ADALETSİZLİK DE UNUTULMAZ: Osman Kavala artık, ülkemizdeki adaletsizliğin simgelerinden biri olarak tarihe geçti. Aynı durum Selahattin Demirtaş için de söz konusu. Şimdi Can Atalay da bu simgelere eklendi! *** Yukarıda saydıklarım sadece simge isimler... Bir de simge olaylar ve gruplar var: Örneğin, Kanun Hükmünde Kararnamelerle, yani idari kararlarla görevlerinden atılan, “KHK’liler” denilen, yüz binlerce kişi... Örneğin, yargı tarihinin gördüğü en büyük saptırmalardan biri olan bir dava sonunda, yeşili, çevreyi, parkı, kamu yararını korudukları için, “darbeci” olmakla suçlanan Gezi Parkı Direnişi mağdurları... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Örneğin, içlerinde avukatların ve sanatçıların da bulunduğu, yasal haklarından mahrum edildikleri için, açlık grevi yapan mahkûmlar... Örneğin, tahliye edilme hakları geldiği halde edilmeyenler... Örneğin, anneleri hapiste olduğu için, cezaevlerinde yaşayan bebekler ve çocuklar... Örneğin, çok hasta ve çok yaşlı mahkûmlar... *** Bunlara karşılık, Sinan Ateş cinayetinin siyasal ayağı hâlâ karanlık... 8 yaşındaki Narin Güran kızımızın neden ve kimin tarafından boğularak öldürüldüğü hâlâ bir bilmece... Çevreyi, doğayı koruyan Reşit Kibar, yağmacıların adamı tarafından öldürülüyor... 26 sabıkası olan ve aranan bir suçlu, polis kızımız Şeyda Yılmaz’ı katledebiliyor... Adalet mekanizmasına güvensizlik o dereceye ulaştı ki Münevver Karabulut cinayetinin katilinin mezarı açılıp, tabutun içindeki kişinin o olup olmadığı bile araştırılıyor... Ekrem İmamoğlu’nun önü “Ahmak Davası” kullanılarak, yargı kararıyla kesilmek isteniyor: Her yıl en az yüz çocuk kayboluyor... Her gün en az bir kadın öldürülüyor... Sabıkalı bir manyak iki kadını öldürüp intihar ediyor... İstanbul’un göbeğinde, Beyoğlu’nda iki kişi bir kadına saldırıyor; önce serbest bırakılıp sonra tepkiler üstüne tutuklanıyorlar... Türkiye ulusal ve uluslararası mafyanın cirit attığı bir uyuşturucu pazarı haline dönüşüyor... Okullarımız pislik içinde ama iktidar belediyelerin okulları temizlemesini engelliyor, çocuklarımızın sağlığını tehdit ediyor... Ve bir günde 648 haber ve sosyal medya içeriğine yasak getiriliyor! *** Siyasal iktidar ve onun emrindeki yargı, Anayasa Mahkemesi’nin kararlarına bile uymuyor. Cumhurbaşkanı, Anayasa’nın üçüncü kez seçilemeyeceğine ilişkin açık hükmüne rağmen, üstelik bütün yetkileri elinde toplamış olarak bizi yönetiyor. Siyasal iktidar ve TBMM, yine Anayasa’mızın açık emrine rağmen, Avrupa İnsan Hakları Mahkemesi AİHM’nin kararlarına uymuyor. Değerli okurlarım anımsayacaklar, on Batı ülkesinin büyükelçileri, Türkiye’nin AİHM kararlarına uyarak Osman Kavala’yı serbest bırakmasını istemiş ve hiçbir sonuç alamamıştı: “Kanada, Fransa, Finlandiya, Danimarka, Almanya, Hollanda, Yeni Zelanda, Norveç, İsveç ve Amerika Birleşik Devletleri büyükelçilikleri olarak birlikte, Türkiye’nin uluslararası yükümlülükleri ve iç hukukuyla uyumlu şekilde, bu davanın adil ve hızlı biçimde sonuçlandırılması gerektiği kanısındayız. Avrupa İnsan Hakları Mahkemesi’nin bu husustaki kararları doğrultusunda Osman Kavala’nın derhal serbest bırakılmasının sağlanması için Türkiye’ye çağrıda bulunuyoruz.” *** Şimdi de Avrupa Parlamentosu’nun on bir üyesi tarafından, TBMM Başkanı Numan Kurtulmuş’a Can Atalay için bir mektup gönderildi: “Atalay lehine verilen tüm kararlara rağmen, başta siz Meclis Başkanı olmak üzere, Türk yetkililerinin Anayasa Mahkemesi’nin (AYM) açık ve net kararlarını uygulamamasını şiddetle kınıyoruz.” *** Erdoğan/AKP iktidarının ülkeyi 22 yılda getirdiği yer: Ne can ne mal güvenliği ne de adalet kaldı... Hani tımarhanedeki deli sormuş; “Siz dışarda kaç kişisiniz?”",https://www.cumhuriyet.com.tr/yazarlar/emre-kongar/adalet-cokunce-devlet-de-coker-2254994
Emre Kongar,Küreselleşmenin sıcak savaş aşaması,20 Eylül 2024 Cuma,"Küreselleşmenin birinci aşaması Sovyetler Birliği’nin çökmesi ile 1991’de başlamıştı: Fukuyama’nın tabiriyle, “tarihin sonunun geldiği” çünkü savaşların bittiği, Neoliberalizmin egemen olduğu, barış içinde yaşayan, top, tüfek, silah yerine, buzdolabı, çamaşır makinesi, otomobil üreten, refahı sürekli artan bir dünya hayali. Bu bir yanılsamaydı ve ancak 10 yıl sürebildi. Çünkü Huntington’un “Uygarlıklar Çatışması” adını verdiği ama aslında Batı Emperyalizminin dünya egemenliği savaşı olan bir mücadele, alttan alta devam ediyordu. Faşist Huntington’un “erişilemez ve taklit edilemez” dediği ABD, Kanada, Avustralya ile Batı ve Kuzey Avrupa’dan oluşan Batı, Sovyetler Birliği’ni (Komünizmi) çökertmiş, şimdi öteki rakiplerine yönelmişti. Sırada güya İslam, sonra da Sind (Çin) uygarlıkları vardı. Huntington tarafından, Batı Uygarlığı ile ne rekabet ne de çatışma gücü olan İslam Âlemi, ABD ve Suudi desteğiyle oluşturulan “Radikal Siyasal İslam” çetelerinin saldırıları abartılarak, Batı Uygarlığı’nın karşısında eş güçlü bir düşman olarak birinci sıraya konmuştu ama, bu mücadele, sadece asıl rekabete doğru giden bir giriş niteliğindeydi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Asıl rekabet, Huntington’un Sind Uygarlığı dediği Çin ile Batı hegemonyası (egemenliği) arasında idi. *** 2001 yılında ABD’ye karşı yapılan İkiz Kuleler saldırısı Küreselleşme’nin başlamasından on yıl sonra “Terörün Küreselleşmesi” ya da “Küreselleşen Terör” olarak İkinci Aşamayı başlatmıştı. “Terörün Küreselleşmesi” aslında, şimdi içine girdiğimiz üçüncü aşamanın “Küreselleşen Sıcak Savaş” veya “Sıcak Savaşın Küreselleşmesi” aşamasının ön hazırlığı niteliğindeydi... Bu nedenle de terör ile sıcak savaş karışımı bir kargaşanın hüküm sürdüğü yaklaşık yirmi yıllık bir döneme damgasını vurdu: Nitekim, ABD, İkiz Kuleler saldırısın bahane ederek hem “Ilım İslam” adında, Ortadoğu ve Kuzey Afrika için “Genişletilmiş Ortadoğu Projesi” GOP nitelemesiyle, buralardaki bütün ülkelere müdahaleyi içeren bir projeyi hem de Irak’a doğrudan müdahale ederek “Sıcak Savaş” aşamasını başlattı. 2000’li ve 2010’lu yıllarda Irak’ın ve Libya’nın kanlı olaylar sonunda bölünmesi ve zaten yanlış olan “Ilımlı İslam” projesinin Mısır’da ve Türkiye’de başarısız olması ve Suriye’ye yapılan saldırının sonuçsuz kalması sonunda, artık münferit terör olayları ve yerel savaşlar ile Ortadoğu ve Kuzey Afrika’yı düzenleme çabaları, 2020’li yıllarda, yerlerini doğrudan Avrupa’da ve Ortadoğu’da “Sıcak Savaşlar”a bıraktı çünkü Çin’in, Rusya’nın desteğiyle yükselişi ve ABD’yi zorlaması dünya egemenliği rekabetini iyice gündeme getirmişti. *** Böylece 2021’de, Küreselleşmenin Üçüncü Aşaması, “Küreselleşen Sıcak Savaş” olarak resmen başladı. Her ne kadar bu sıcak savaşın Avrupa kanadı bir Ukrayna-Rusya Savaşı olarak görünüyorsa da aslında bir NATO-Rusya Savaşı’dır. Daha temelde de dünyayı yönetmek için yapılan Batı ile Çin/Rusya arasındaki bir hegemonya (egemenlik) mücadelesinin dışa vurumudur. Netanyahu-Hamas savaşı da bu çekişmenin Ortadoğu’daki yansıması olarak görülebilir. NATO’nun uzun menzilli füze tehdidi ve İsrail’in elektronik cihazları bombaya dönüştüren saldırısı ise herkesin bu “Küreselleşen Sıcak Savaş”ın kurbanı olabileceğine işaret etmektedir.",https://www.cumhuriyet.com.tr/yazarlar/emre-kongar/kuresellesmenin-sicak-savas-asamasi-2249347
Emre Kongar,"Din devletine kayarken iki söylem, iki savunma",15 Eylül 2024 Pazar,"Bütün ülke 8 yaşındaki Narin kızımızın cinayeti ile karalar bağlamışken, çok önemli iki kamu görevlisi ve kamuoyu lideri, biri eğitim ve aile üzerinden, öteki de hukuk ve adalet üzerinden dine dayalı iki değerlendirme yaptı. Tam bu sırada Narin’in ailesinin ve depremde 51 kişinin ölümüne yol açan müteahhidin yine dine dayalı savunmaları medyaya yansıdı. *** Önce, Hulusi Akar’ın eğitim konusunda söylediklerine bakalım: “Eğitimin amacı bir Allah korkusu, iki kuldan utanma. Eğer biz 4-12 yaş arasındaki insanlara, çocuklarımıza Allah korkusunu verirsek, Allah’tan korkmayı, kuldan utanmayı verirsek, efendim vatan sevgisini verirsek, millet sevgisini verirsek, bayrak sevgisini verirsek, bu başkaları için iyilik yapmayı öğretirsek ve diğer milli ve manevi değerlerimizi onlara yüklediğimiz takdirde... bu çocuktan korkmayın. Eğer bu verilemezse... bu sefer ateistle mi uğraşacaksınız, deistle mi uğraşacaksınız, LGBTİ ile mi uğraşacaksınız, uyuşturucu ile mi uğraşacaksınız, şaşırırsınız. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şimdi analar çok veballi. Çok veballi. Çocuklar küçükken daha sabah namaza kalkamaz, daha okula gidemez, daha eğitime gidemez, camiye gidemez vesaire. Yatsın uyusun. Babası gitsin diyor, anası gitmesin diyor.” *** Şimdi bir de AYM Başkanı Kadir Özkaya’nın, yaptığı konuşmaya bakalım: “Yüce kitabımız kuranı kerim’de Lokman Hekim’in oğluna yönelik tavsiyelerine ilişkin ayette ‘Evladım, yaptığın iyilik veya kötülük hardal tanesi ağırlığında bile olsa, bir kayanın içinde saklı da olsa, göklerin veya yerin herhangi bir noktasında bile bulunsa Allah onu çıkarıp ahirette karşına getirir. Çünkü Allah her şeyi bütün incelikleriyle bilir, her şeyden hakkıyla haberdardır’ denilirken bir başka yerde de ‘Kıyamet gününde öyle doğru, öyle hassas teraziler kurarız ki kimse en küçük bir haksızlığa uğratılmaz. Bir hardal tanesi kadar (hardal tanesi ağırlığında, iyi ya da kötü, basit bir şey) bile olsa yapılanları (her şeyi) getirir tartıya koyarız. Hesap sorucu olarak biz yeteriz’ denilmektedir. Unutmayalım ki bir gün mizan kurulur, bütün defterler dürülür, hesabı bizlerden sorulur.” *** Sevgili okurlarım, bu söylemlerde sorun olan, dine, Allah’a ilişkin olan sözlerin doğruluğu ya da yanlışlığı değil, onları söyleyen kamu yöneticilerinin kimlikleridir. Bu sözleri Diyanet İşleri Başkanı söylese herhangi bir sorun yoktur. Ama bu sözleri ordunun bir darbe girişimi yapacak kadar kadrolaşması sırasında Genelkurmay Başkanlığı, darbe girişimi sonrasında da Milli Savunma Bakanlığı yapmış olan birisi söylüyorsa orada bir yanlış vardır. Ayrıca hem eğitim hem anneler konusunda ileri sürdüğü ilkeler, eğitim bilimi ve aile sosyolojisi açısından da çok tartışmalı sözlerdir. AYM Başkanı’nın konuşması ise daha da büyük bir soruna işaret ediyor: Anayasa Mahkemesi, “Demokratik Laik ve Sosyal Hukuk Devleti” rejimini korumakla yükümlüdür. Kadir Özkaya’nın sözleri, Hukuk ve Adalet kavramlarını dini ilkelere ve kaynaklara dayandırdığı için, doğrudan doğruya Anayasa İhlali anlamına bile gidebilecek yorumlara yol açan ifadelerdir. *** Bu sözler bağlamında 8 yaşındaki Narin Güran kızımızın ailesinin yaptığı şu savunmaya da şaşmamak gerekiyor: “Ayrıca ilgi ve alakası olmadığı halde bu olay nedeniyle Kuran kurslarına ve dinimize saldırılar yapılmaktadır” “...bir kişi yüzünden koca bir ailenin karalanmasını bir takım dış güçler ve onların yerli uzantılarına bağlamaktayız. Aile fertlerimizin bir kısmının yaşadığı Tavşantepe Mahallesi’nin stratejik ve coğrafi konumu da ayrı bir etkendir.” *** Hatay’da, 6 Şubat depremlerinde yıkılan ve 51 kişinin hayatını kaybettiği apartman davasının duruşmasında, sanık AK Partili müteahhit Mehmet Özkan da şöyle konuşuyor: “Deprem Allah’tan oldu, ona inanmayanlar çıkmış bizi suçluyor” *** Bu konuşmalar ve bu savunmalar, “Demokratik Laik ve Sosyal Hukuk Devleti” rejiminin nasıl dinci bir “Şahsım Devleti” rejimine dönüştürüldüğünün örnekleridir... Adalet ve Eğitim, bu dönüştürme mekanizmasının en önemli iki aracıdır!",https://www.cumhuriyet.com.tr/yazarlar/emre-kongar/din-devletine-kayarken-iki-soylem-iki-savunma-2247602
Emre Kongar,Şiddetin 10 toplumsal kaynağı,13 Eylül 2024 Cuma,"Şiddetin esas kaynağı bir toplum içindeki sömürü düzeni ve o toplumun üretim biçiminin belirlediği güç hiyerarşisidir. Toplayıcı-Avcı toplumlardaki aşiret ve sürü yapısında, kaba kuvvet, şiddet, doğrudan doğruya toplumsal düzeni sağlayan, kimi zaman tek, kimi zaman da en önemli öğedir. Tarım Devrimi’nden sonra oluşan Din-Tarım toplumlarındaki monarşilerde, şiddet, dinden, gelenekten, siyasal egemenlikten kaynaklanır. Yine de bu dönemin sonlarına doğru, adalet ve yargı kavramı yavaş yavaş şiddetin egemenliğini etkilemeye başlar. Endüstri Devrimi’nden sonra oluşan Kentsel-Endüstriyel toplumlarda, Demokratik Rejim ve Hukuk Devleti kavramlarının gelişmesi ve bağımsız yargı, toplumdaki şiddeti önemli ölçüde azaltır. Bilişim Devrimi sonunda iyice gelişen Demokratik Rejim, Hukuk Devleti ve eşitlik anlayışı ve bu anlayışlara dayalı olan Çağdaş Devlet, şiddetin toplumsal kaynaklarını engellemeye yöneliktir. Bu devlet, toplumdaki sömürüyü engelleyebildiği oranda şiddeti de kurutabilir. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Esas olarak bir toplum, üretim ve yönetim biçimi açısından ne kadar ilkelse ve sömürü ne denli derinse, o toplumda şiddet de o derece yaygındır. *** Genel olarak bir toplumdaki şiddetin kaynaklarını şöyle özetlemek olanaklıdır: 1) Bir toplumdaki adalet uygulamaları, yargı mekanizması ne denli güvenilmezse, sömürü ne denli derinse o toplumdaki şiddet o denli yaygınlaşır. Çünkü insanlar, yargıya, adalete güvenmedikleri için, kendi sorunlarını kendileri çözmeye çalışırlar; bu da şiddeti doğurur. 2) Bir toplumdaki hukuk düzeni, anayasa, yasalar, mevcut toplumsal işleyişten kaynaklanan sorunları çözmekten ne denli uzaksa, sömürü ne denli kurumlaşmışsa o toplumda şiddet o denli yaygındır. 3) Bir toplumdaki anayasa, yasalar ve yargı uygulamaları, şiddeti ve sömürüyü ne denli görmezden geliyorsa, şiddeti ve sömürüyü önleyici ve cezalandırıcı kurallar ne denli etkisizse o toplumda şiddet o denli çoğalır. 4) Bir toplumda, yasama, yürütme, yargı erkleri ve bu erklerin temsilcisi ve bütünü olan Devlet şiddeti bizzat kendisi de ne denli kullanıyor ve hoşgörü ile karşılıyorsa toplumdaki şiddet o denli çoğalır. 5) Bir toplum, ne denli dinsel/mezhepsel, etnik/milliyetçi ya da siyasal kimlikler üzerinden bölünmüşse ve bu kimlikler, kendilerinden olmayanlara karşı ne denli şiddete dönük eğilimlere sahipse şiddet o ölçüde yaygınlaşır. 6) Bir ülkedeki iktidar, halktan kopuk ve uzaksa, üstelik hem eylem hem de söylem olarak şiddeti kullanıyorsa o toplumda şiddet önlenemez. 7) Bir toplumda kurallar ne kadar belirsizse, liyakat yerine sadakat veya özel ilişkiler ne denli kullanılıyorsa şiddet o oranda artar. Özetle, Anomi (kuralsızlık) durumu ne kadar yaygınsa, şiddet de toplumda o denli geçerli olur. 8) Bireylerin hayattan, toplumdan, kendileri ve aileleri için umutları, beklentileri azaldığı oranda şiddet artar. 9) Her türlü şiddet doğrudan ve derhal cezalandırılmadığı takdirde yaygınlaşır ve derinleşir. 10) Gelenekler, görenekler, inançlar, toplumun, kadınlar gibi belli kesimlerini küçümsüyor ve çocuklar gibi gruplara uygulanan tecavüz ve şiddeti hoşgörü ile karşılıyorsa o toplumda şiddet yaygınlaşır. Sonuç olarak bir toplumdaki şiddet, doğrudan doğruya, o toplumdaki sömürünün derecesinden ve iktidarın şiddete verdiği destekten kaynaklanır.",https://www.cumhuriyet.com.tr/yazarlar/emre-kongar/siddetin-10-toplumsal-kaynagi-2246947
Emre Kongar,Yeni küreselleşme: Cebimizdeki bomba,19 Eylül 2024 Perşembe,"Sovyetler Birliği çökünce, Batı Emperyalizmi, Francis Fukuyama’nın ağzından, “Tarihin Sonu Geldi” diyerek, “Küreselleşme” adını koyduğu yeni bir çağın başladığını ilan etti: Bu yeni çağda Sovyetler Birliği yani Batı’nın rakibi (düşmanı) olan devlet (uygarlık) çöktüğü için artık sadece sınıf savaşları değil, ülkeler arası savaşlar da bitecekti. Zaten savaşların temelinde yatan “Ulusal Devlet” kavramı da artık erozyona uğramıştı ve yok olmaya mahkûmdu! Savaşlar bitince Neoliberalizm de yaygınlaşacak kaynaklar, tank, top, tüfek yerine, buzdolabı, çamaşır makinesi, otomobil imalatına yönelecek, bütün insanlık, barış içinde, Batı’nın egemenliğinde refaha erişecekti. Bu sahte kehanet, on yıl kadar sürdü: 2001 yılında El Kaide’nin (Usame Bin Ladin’in) ABD’de İkiz Kuleleri vurmasıyla sona erdi. Böylece “Küreselleşme’nin Birinci Aşaması” bitiyor, “Terörün Küreselleşmesi” veya “Küreselleşen Terör” olarak ikinci aşaması başlıyordu. Elbette, Fukuyama da öngörülerinin yanlış çıkmasının farkındaydı ve derhal ikinci yaklaşımını patlattı: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Devlet İnşası” adıyla yazdığı ikinci kitabında, “Ulus Devletlerin” (Ulusal Devletlerin) yok olmadığını, tam tersine, terörle, insan ve uyuşturucu ticaretiyle ve yoksullukla mücadelede bu tür devletlerin işlevsel olduğuna ilişkin tezler öne sürdü. Sonuç olarak, Samuel P. Huntington’un önderliğinde ve kâhinliğinde “Küreselleşen Dünya”da Batı, kendisine saldıran “İslam Uygarlığı”nı (aslında “Radikal Siyasal İslam”ı) yenmek için sözde “Ilımlı İslam”ı ürettikten ve Ortadoğu’yu istikrarsızlaştırdıktan sonra şimdi de Sind Uygarlığı (Çin) ile yeni bir egemenlik (hegemonya) savaşına girişti. Üstelik ABD ve Avrupa NATO şemsiyesi altında, yanına Rusya’yı da alan Çin’e karşı, “Yeni Dünya Düzeni”ndeki bu “Soğuk Savaşı”, Ukrayna üzerinden sıcak bir savaşa da dönüştürdü. Tam bu sırada, Ortadoğu’da HAMAS-Netanyahu Savaşı ve Gazze’de katliam başladı. *** Aslında Sovyetler’in çöküşü ile başlayan “Küreselleşme” dönemi, insanlık tarihi açısından dördüncü dalgaya işaret ediyordu. İnsanlık tarihinde kimlikler şöyle sıralanıyor: Toplayıcı-Avcı Dönemi: Aile/Aşiret kültürü ve kimliği. Din-Tarım Dönemi: Din/Mezhep kültürü ve kimliği. Endüstri Dönemi: Irk/Milliyet kültürü ve kimliği. Bilişim Dönemi: Eşitlik ve Dayanışma kültürü ve kimliği. Elbette her bir dönemdeki siyasal/ideolojik kültürün ve ürettiği kimliğin, bir sonraki dönemde de devam ettiğini unutmamak gerekir. Çünkü kimlik farklılıkları siyasette, hâlâ ayrımcı demagojilerin kaynağı olarak kullanılmaktadır. *** Tarihe diyalektik yöntemle baktığımızda, “Herkesin her yerde, her an, her karara katılabildiği” bir teknolojiye dayalı olan Bilişim Devrimi döneminde, insanların kimliklerini eşitleyen aynı teknolojinin, insanlar arası farklılıkları vurgulayan bu kimlikler bağlamında, Soğuk ve Sıcak Savaş gerekçeleri olarak da kullanıldığını görüyoruz. Bir başka deyişle, insanlığın gelişen teknolojiye koşut olarak ortaya çıkan siyasal/ideolojik/kültürel evriminde, her türlü kimliğin eşitliğini savunan Bilişim Devrimi aşamasında, sömürü düzeni devam ettiği için, bu sömürünü sürdürülmesi ve dünya egemenliği için yapılan rekabet ve savaşım, teknolojik gelişmeyi, terörün ve sıcak savaşın devamı için de kullanıyor. İsrail’in son Lübnan saldırısında, insanların cebindeki elektronik iletişim araçları üzerinden gerçekleştirdiği bombalama olayı, artık “Herkesin her yerde, her an, her karara katılabildiği” Bilişim Dönemi’nde, “Herkesin, her yerde, her an, teröre kurban olabildiği” bir dünyaya da işaret ediyor! *** Kahrolsun sömürü     düzeni... Kahrolsun emperyalizm... Kahrolsun savaş: Yaşasın Barış, Özgürlük, Adalet, Eşitlik, Kardeşlik ve Dayanışma!",https://www.cumhuriyet.com.tr/yazarlar/emre-kongar/yeni-kuresellesme-cebimizdeki-bomba-2248976
Emre Kongar,Narin cinayeti sırasında Fernas grevi,17 Eylül 2024 Salı,"Bütün Türkiye Narin kızımızın cinayeti ile meşgulken, ülkede bir de Fernas grevi yaşanıyor. Soma’da AKP Batman Milletvekili Ferhat Nasıroğlu’nun sahibi olduğu Fernas Madencilik’te işçiler Bağımsız Maden İş Sendikası’na üye olduğu için işten atıldı. Bunun üzerine, sendika ve işçiler direnişe başladı. İşçilerin eylemine jandarma müdahale etti. Bağımsız Maden İş Genel Başkanı Gökay Çakır ile sendika yöneticilerinin de aralarında olduğu 70 işçi gözaltına alındı. Medyada yer alan haberlere göre, Jandarmanın işçilerin üzerine, ritmik şekilde kalkanlarına coplarını vura vura geldiği görüldü. Daha önce de grevdeki Lezita işçilerini gözaltına alan jandarmaların kalkanlarına cop vura vura yürüdükleri görülmüştü. Bağımsız Maden İş açıklamasında şöyle denildi: “Asıl gözaltına alınması gerekenler alınmıyor, biz alınıyoruz. Suçlu hep işçi oluyor, hiç patron olmuyor. Harika Bir Haber Türkiye’nin En Geniş Kapsamlı İşitme Cihazları Best Hearing Aids Aralarında genel başkanımız Gökay Çakır’ın da olduğu en az 70 madenci gözaltına alındık. Yine geliriz, asla korkmayız, geri çekilmeyiz. Ses verin, hep beraber kazanalım” Bodrum’da AKP Batman Milletvekili Ferhat Nasıroğlu’nun sahibi ve ortağı olduğu Cape Bodrum Luxury’in önünde eylem yapan Fernas işçileri de, eylemin ikinci gününde jandarma tarafından gözaltına alındı. *** Gaziantep’te 30 gündür fabrika önünde direnişte olan Akcanlar Tekstil işçileri ve Soma’da Fernas Madencilik’te çalışırken işten çıkarıldıkları için 20 gündür eylemde olan işçiler, seslerini duyurmak için Çalışma ve Sosyal Güvenlik Bakanlığı önünde basın açıklaması yaptı. İşçiler adına konuşan Bağımsız Maden İş Sendikası Yöneticisi Ferhat Akılma şöyle dedi: “Üvey evlat muamelesi gören işçiler ve aileleri, bu adaletsiz düzene karşı mücadele vermektedir. Adalet görevini yapmadıysa biz adaletin yanına geldik, ‘Lütfen görevini yapsın’ demeye.” Birtek-Sen Genel Başkanı Mehmet Türkmen de şöyle konuştu: “Devletin korumaktan sorumlu olduğu bütün yasaları çiğneyen patronları koruyan yetkililer, 31 gündür Akcanlar işçilerinin her eyleminin önüne barikat kuruyor.” Birleşik Dokuma Tekstil İşçiler Sendikası, BİRTEKSEN’de ve Bağımsız Maden İşçileri Sendikası’nda örgütlenen işçilere EMEP Gaziantep Milletvekili Sevda Karaca da destek vermiş. İşçiler, protestolarını, baretlerini yere vurarak “Kurtuluş yok tek başına, ya hep beraber, ya hiçbirimiz” diyerek gerçekleştirdiler. *** Sevgili ve değerli okurlarım, Narin kızımızın cinayeti sırasında, doğayı korurken katledilen Reşit Kibar’ı ve Fernas işçileri olayını da anımsayalım ve soralım: Bütün bu şiddet ve cinayet sarmalının altında Neoemperyalizm ve Neoliberalizm ile Erdoğan/ AKP iktidarının, HÜDA PAR, MHP, FETÖ ve tarikatlarla yaptığı işbirliği yok mu?",https://www.cumhuriyet.com.tr/yazarlar/emre-kongar/narin-cinayeti-sirasinda-fernas-grevi-2248284
Emre Kongar,"Şeyda Yılmaz, Fernas ve DİSK",26 Eylül 2024 Perşembe,"Sinan Ateş, Narin Güran, Reşit Kibar ve Şeyda Yılmaz... Hepimizi infiale sevk eden art arda gelen bu cinayetler... Hemen hemen her gün biri öldürülen kadınlar... Çocuklara tecavüzler... Hayvanların toplu biçimde katledilmeleri. Bir toplumda olup biten her şeyden esas olarak iktidar sorumludur: Hele bir iktidar Türkiye’de olduğu gibi, 20 yıldan fazla yönetimde kalmış ve rejimi değiştirmişse toplumsal, siyasal ve ekonomik olaylardaki sorumluluğu normal iktidarların çok daha ötesindedir. *** Türkiye Cumhuriyeti’nin kurucu iradesi Mustafa Kemal Atatürk, reformlarını, 1923-1938 arasındaki 15 yıla sığdırmıştı. Kurucu irade yönetiminin, İsmet İnönü döneminde de devam ettiğini ve Çok Partili Düzen’e geçtiği 1 Kasım 1945’te sona erdiğini düşünsek ve bu 15 yıla 7 yıl daha eklesek bile, ancak 22 yıl ediyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Düşünün ki din ilkelerini politikalarının temeli yapan ve şimdi FETÖ diye terör örgütü ilan ettiği Cemaat ile birlikte, yasama ve yürütme erklerine ilaveten yargı erkini de kötüye kullanarak Türkiye Cumhuriyeti’nin temellerini sarsan Erdoğan/AKP iktidarı, Türkiye’yi, Atatürk-İnönü dönemindeki kurucu iradeden daha uzun bir süredir ülkeyi yönetiyor. Dolayısıyla, toplumda gittikçe yükselen nezaketsizlik ve terbiyesizlik üslubunun, şiddetin, özellikle kadınlara yönelik şiddet ve cinayetler ile çocuklara yönelik şiddet ve tecavüzlerin yaygınlaşmasının sorumlusu elbette bu iktidardır. Sorun hem Hukuk Devleti’nin tahribi, hem sömürü düzeninin daha derinleştirilerek emekçilerle emeklilerin iyice yoksullaştırılması ve toplumsal dengelerin tümüyle altüst edilmesi hem de gittikçe yaygınlaşan uyuşturucu sorunudur. Bir başka deyişle, Erdoğan/AKP döneminde, Hukuk Devleti’nin tahribi ve bu tahribin sonunda yargıya güvenin yok olması ile cezasızlık sendromu... Yargı ile birlikte, güvenlik güçlerinin de siyasal etki altına alınması... Sömürünün acımasız bir biçimde artması... Uyuşturucu bağımlılığının yaygınlaşması... Hiç kuşkusuz, Şeyda Yılmaz’ın katledilmesinin, daha doğrusu onu öldüren katilin ortaya çıkmasının arka planındaki toplumsal ortam sorunlarıdır. (Sinan Ateş, Narin Güran, Reşit Kibar ve neredeyse her gün biri öldürülen kadın cinayetleri için de aynı yorumlar geçerlidir.) *** Bu bağlamda, Fernas işçilerinin Bağımsız Maden İş Sendikası ile Soma’dan Ankara’ya başlattıkları yürüyüş, ülkedeki sömürü düzeninin dışavurumlarından sadece biridir. İşçiler Soma çıkışında, 2014’te meydana gelen maden faciasında hayatını kaybeden 301 madencinin mezarlarını ziyaret etmişler ve onları da anmışlardır. Bağımsız Maden İş Sendikası Genel Başkanı Gökay Çakır özetle şunları söylemiş: “Bu şirkette çalışan 450 işçinin hakları için mücadeleye başladık. Bu işçi sınıfının yürüyüşüdür. İşçilerin hakları her zaman gasp edildi. Bunu sarı sendikalarda patronlara göz yumdular.” Dün DİSK’in Saraçhanede yaptığı, “Gelirde, vergide, ülkede adalet” ve “Ölmek var dönmek yok” sloganlarının dile getirildiği mitingde de Arzu Çerkezoğlu, Erdoğan/AKP iktidarının yaptığı sömürünün ekonomide, özellikle de emekçi sınıflar üzerinde meydana getirdiği tahribatı anlattı. *** Kabalığa, terbiyesizliğe, şiddete, özellikle de çocuklara, kadınlara ve hayvanlara yönelik şiddete ve sömürüye, özellikle de emek sömürüsüne karşı direnelim: Biz de “Gelirde, vergide, ülkede adalet” diyelim... Hukuk Devletini Bağımsız Yargı’yı savunalım.",https://www.cumhuriyet.com.tr/yazarlar/emre-kongar/seyda-yilmaz-fernas-ve-disk-2251423
Emre Kongar,Dördüncü madde ve ‘başlangıç’,22 Eylül 2024 Pazar,"Dinci politikacılar, insanları aldatırlar. İnsanları dinle ve Allah’la aldatmaya o kadar alışmışlardır ki hitap ettikleri insanların zekâlarını ve algı düzeylerini küçümsemeye başlarlar. Bunun son örneğini, HÜDA PAR Genel Başkanı Zekeriya Yapıcıoğlu’nun konuşmasında gördük: “Ahmağa anlatır gibi tek tek söyledim buna rağmen anlamamakta ısrar ediyorlar. Biz anayasanın 4. maddesi olmasın diyoruz. Bir daha söylüyorum, altını çizerek söylüyorum: İlk 4 madde değil, 4. madde; tamam mı?” Oysa 4. madde, “İlk üç madde değiştirilemez ve değiştirilmesi teklif edilemez” dediği için, bu maddeye karşı olmanın, ilk üç maddenin değiştirilmek istendiği anlamına geldiğini “ahmaklar” bile anlamıştı. Benim burada işaret etmek istediğim nokta, bu tartışmalarda gözden kaçan Anayasa’nın “Başlangıç” bölümü. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bakın 4. maddenin koruduğu maddelerin ikincisi ne diyor: “MADDE 2- Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, BAŞLANGIÇTA BELİRTİLEN TEMEL İLKELERE DAYANAN, DEMOKRATİK, LAİK VE SOSYAL BİR HUKUK DEVLETİDİR.” Bir başka deyişle, 2. madde Anayasa’nın “Başlangıçta” belirtilen temel ilkelerini kapsadığı için, 4. madde, Anayasa’nın “Başlangıç” bölümünü de korumaktadır. *** BAŞLANGIÇ Türk Vatanı ve Milletinin ebedi varlığını ve Yüce Türk Devletinin bölünmez bütünlüğünü belirleyen bu Anayasa, Türkiye Cumhuriyeti’nin kurucusu, ölümsüz önder ve eşsiz kahraman Atatürk’ün belirlediği milliyetçilik anlayışı ve Onun inkılap ve ilkeleri doğrultusunda; Dünya milletleri ailesinin eşit haklara sahip şerefli bir üyesi olarak, Türkiye Cumhuriyeti’nin ebedi varlığı, refahı, maddi ve manevi mutluluğu ile çağdaş medeniyet düzeyine ulaşma azmi yönünde; Millet iradesinin mutlak üstünlüğü, egemenliğin kayıtsız şartsız Türk Milletine ait olduğu ve bunu millet adına kullanmaya yetkili kılınan hiçbir kişi ve kuruluşun, bu Anayasada gösterilen hürriyetçi demokrasi ve bunun icaplarıyla belirlenmiş hukuk düzeni dışına çıkamayacağı; Kuvvetler ayrımının, Devlet organları arasında üstünlük sıralaması anlamına gelmeyip, belli Devlet yetki ve görevlerinin kullanılmasından ibaret ve bununla sınırlı medeni bir işbölümü ve işbirliği olduğu ve üstünlüğün ancak Anayasa ve kanunlarda bulunduğu; Hiçbir faaliyetin Türk milli menfaatlerinin, Türk varlığının, Devleti ve ülkesiyle bölünmezliği esasının, Türklüğün tarihi ve manevi değerlerinin, Atatürk milliyetçiliği, ilke ve inkılapları ve medeniyetçiliğinin karşısında korunma göremeyeceği ve laiklik ilkesinin gereği olarak kutsal din duygularının, Devlet işlerine ve politikaya kesinlikle karıştırılamayacağı; Her Türk vatandaşının bu Anayasadaki temel hak ve hürriyetlerden eşitlik ve sosyal adalet gereklerince yararlanarak milli kültür, medeniyet ve hukuk düzeni içinde onurlu bir hayat sürdürme ve maddi ve manevi varlığını bu yönde geliştirme hak ve yetkisine doğuştan sahip olduğu; Topluca Türk vatandaşlarının milli gurur ve iftiharlarda, milli sevinç ve kederlerde, milli varlığa karşı hak ve ödevlerde, nimet ve külfetlerde ve millet hayatının her türlü tecellisinde ortak olduğu, birbirinin hak ve hürriyetlerine kesin saygı, karşılıklı içten sevgi ve kardeşlik duygularıyla ve “Yurtta sulh, cihanda sulh” arzu ve inancı içinde, huzurlu bir hayat talebine hakları bulunduğu; FİKİR, İNANÇ VE KARARIYLA anlaşılmak, sözüne ve ruhuna bu yönde saygı ve mutlak sadakatle yorumlanıp uygulanmak üzere, TÜRK MİLLETİ TARAFINDAN, demokrasiye âşık Türk evlatlarının vatan ve millet sevgisine emanet ve tevdi olunur. *** Son söz olarak Cumhurbaşkanı’nın ve Milletvekillerinin bu Anayasa’ya bağlılık yemini ettiklerini de anımsatmak istiyorum. İktidarın Anayasa’ya karşı olması ve hükümlerine uymaması, Laik’liği, Hukuk Devleti’ni, Bağımsız Yargı’yı yok etmesi, sadece suç olan Anayasa’ya aykırılık eylemini değil, bir ahlak sorunu olan, ettiği yemine uymama davranışını da içeriyor!",https://www.cumhuriyet.com.tr/yazarlar/emre-kongar/dorduncu-madde-ve-baslangic-2250026
Emre Kongar,CHP’nin İmamoğlu direnişi,27 Eylül 2024 Cuma,"Erdoğan/AKP iktidarı Parlamenter Rejim’i tahrip ederken CHP hiçbir zaman Demokratik Direniş hakkını kullanamadı. En temel yanlış, 16 Nisan 2017’de, OHAL baskıları altında yapılan ve bu yetmiyormuş gibi yasalara göre geçersiz olan oyların sayılmasıyla, üstelik de resmi süreçler bitmeden “Atı alan Üsküdar’ı geçti” diye sonucu açıklanan sözde halkoylamasına karşı, Demokratik Direniş haklarını kullanmadan rejimin değiştirilmesine boyun eğmesi idi. Oysa daha oyların yasalara aykırı olarak sayılacağı ilan edildiği anda derhal Demokratik Direniş hakkı kullanılsaydı: Milletvekillerinin öncülüğünde, binlerce avukat, politikacı ve seçmen, yasaların uygulanması adına, YSK’nin kapısına dayansaydı Rejim’in (üstelik yasalara aykırı olarak gerçekleştirilen) bu tahribatı önlenebilirdi. Belki en son önemli örneklerden biri de Tayyip Erdoğan’ın Anayasa’ya aykırı olarak 14-28 Mayıs 2023 Cumhurbaşkanı seçimlerinde aday olması ve seçilmesidir. Bu eylemsizlik ve boyun eğiş nedeniyle CHP’liler Kemal Kılıçdaroğlu’nu hiç bağışlamıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şimdi artık rejim değiştirilmiş, “Şahsım Devleti”, yargı erki dahil, bütün erkleri ve güçleri elinde toplamış, Anayasa’yı rafa kaldırmış, hem ülkeyi açlığa mahkûm etmiş hem de herkesi korkutarak susturmuştur. Ama yine de 31 Mart 2014 seçimlerinde ikinci sıraya düşmüş, yani yanlış olarak “Milli İrade” diye tanımladıkları, seçmenlerin çoğunluğunun tercih ettikleri seçenek olmak özelliğini de yitirmiştir. İşte iktidarın, kaba kuvvete dayalı gücünün en üst noktasında ama toplumdaki desteğinin en zayıf anında: Yapılacak ilk seçimlerde kendisini yenecek bir aday profiline sahip olan İstanbul Belediye Başkanı Ekrem İmamoğlu’na, kurulan bir kumpasla... Yine emrine aldığı yargı erkini kullanarak bir siyaset yasağı getirmek çabasında olduğu anlaşılmaktadır. *** CHP Grup Başkanvekili Gökhan Günaydın, Ekrem İmamoğlu’na haksız ve hukuksuz olarak siyaset yasağı getirilmesi halinde Anadolu’yu adım adım dolaşacaklarını belirtmiş ve şunları söylemiş: “Hiç kimse temyizde o kararı çıkartmaya cesaret edemeyecektir. Erken seçimi 2026-2027’ye bırakmadan memleketi seçime zorlayacak bir hale dönüştüreceğiz.” İmamoğlu’na siyasi yasak gelirse ne yapacaklarına dair Özgür Özel de ABD’ye giderken şöyle konuşmuş: “Biz her ihtimali göz önüne alıyoruz. Böyle bir gündemin yerleşmesine izin verilmemesi gerekir. Böyle bir saçmalık, şuursuzluk yok. Türkiye’ye böyle bir ayıbı yaşatacaklarını düşünmüyorum. Demokrasi tokadından ders almadınız mı? Geçen seferki demokrasi tokadından ders almadıysanız millet çok daha şiddetlisini atar.” Daha önce Onursal Adıgüzel de şöyle demişti: “Ekrem İmamoğlu hak yemedi, kimseye de hakkını yedirmedi. Biz de size Ekrem İmamoğlu’nu yedirmeyiz. Gökkubbeyi başınıza yıkarız. Aklınızı başınıza alın.” *** Şimdi soru ve sorun şu: Böyle bir haksızlık ve hukuksuzluk yapıldığı takdirde, Özgür Özel’in Genel Başkan olmasıyla, üzerindeki ölü toprağını atan, geniş katılımlı mitingler düzenleyen CHP bu kez, bütün ülkede, bütün örgütleriyle ve artık tahammül sınırları aşılmış olan halkın da katılımıyla, Demokratik Direniş refleksini gösterebilecek midir?",https://www.cumhuriyet.com.tr/yazarlar/emre-kongar/chpnin-imamoglu-direnisi-2251777
Emre Kongar,‘Yalan dünya’ya ‘gerçek olmayan’ söylemler zırhı,27 Ağustos 2024 Salı,"İktidar sürekli olarak “gerçeklere aykırı” söylemlerde bulunuyor: Önce bir “Yalan Dünya” inşa ediyor. Sonra da bu “Yalan Dünya”yı, başka tür “gerçek olmayan” söylemlerle korumaya çalışıyor. Son günlerde gündeme gelen “Meclis’te dökülen kan”, “gösteriş müptelası elitistler”, “züppe”, “o.ç.” polemiklerinin ardında, bir “Yalan Dünya” inşaatı ve gerçek dünya karşısında tutunma şansı olmayan bu “Yalan Dünya”nın korunması için başvurulan taktik ve stratejiler arasında, muhaliflerin “düşman” diye nitelenmesiyle eleştirilerin savuşturulması, “dine” ve başka “kimlik”lere başvurulması gibi yöntemlerin olduğuna dikkat edelim. Aşağıda bu “Yalan Dünya” inşaatı ve korunması konusunda iktidarın başvurduğu üç (yalan dememek için) “gerçeklere aykırı” söylem grubunu irdelemeye çalıştım. *** Bu “gerçeklere aykırı söylemler” üç türlü: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birinci olarak, kendi niyetleri, yapacakları ve hedefleri hakkında “gerçek olmayan” ifadeler kullanılıyor, gerçekleştirilmeyecek konularda vaatlerde bulunuluyor, propagandalar “gerçek dışı” biçimde yapılıyor. Örneğin temel hak ve özgürlüklerin genişletileceği vaat ediliyor ama tam tersi yapılıyor. Örneğin yönetimlerinin “İleri Demokrasi” rejimi kurduğu söyleniyor ama Parlamenter Demokrasi rafa kaldırılıyor. Örneğin sorunları çözmek, ekonomiyi düzeltmek için tek kişiye yetki verilmesi isteniyor, ama yetki alan tek kişi yönetiminde, sorunlar daha da yaygın ve derin hale getiriliyor. İkinci olarak, yapılanlar, gerçekleştirilenler, yaşananlar hakkında, “gerçek olmayan” ifadeler kullanılıyor. Adeta bir “Yalan Dünya” inşa ediliyor. Örneğin, halkın gelirleri düşerken, geçim sıkıntısı herkesi perişan ederken, refahın arttığı iddia ediliyor. Örneğin, adalet kurumu siyasetin emrine alınıyor ama, yargının bağımsız olduğu öne sürülüyor. Örneğin, yasaklar artıyor ama yasakların kalktığı söyleniyor. Örneğin, yolsuzluklar yaygınlaşıyor ama, önlendikleri söyleniyor. Üçüncü olarak, kendi yaptıkları yanlışları, Demokratik Rejim karşıtlıklarını, kötülükleri, sanki muhalefet yapıyormuş gibi, muhalif parti liderleri ve mensupları suçlanıyor. Örneğin, iktidar, muhalefete, seçmene, en ağır hakaretlerde bulunuyor, küfürler ediyor, ama muhalefet siyasal terbiyeyi bozmakla itham ediliyor. Örneğin, iktidar, küçük ortak MHP’nin aşırı çizgisindeki görüşlerine ve uygulamalarına rehin olmuş durumda ama, muhalefet aşırı görüş sahibi küçük partilerin arkasında sıra olmuş gibi suçlanıyor. Örneğin, iktidar Meclis’te kaba kuvvet, şiddet uyguluyor ama muhalefete “kışkırtıcı” deniyor. Örneğin, iktidar sonradan görme hazımsız bir gösterişçilikte, inanılmaz bir israfla, halkın vicdanını rahatsız edecek bir savurganlıkla yaşıyor, fotoğraflar paylaşıyor, söylemlerde bulunuyor, ama muhalefet gösterişçilikle suçlanıyor. *** Özetle iktidar kendi inşa ettiği “Yalan Dünya”yı, gerçek dünyaya karşı “gerçek olmayan” şu üç söylemle korumaya çalışıyor: 1) “Eleştirenler düşmanlarımızdır; dikkate almayın” deniliyor. 2) “Biz ne yapıyorsak, din ve Allah adına yapıyoruz, eleştirenler ‘dinsiz’ ya da ‘emperyalistlerdir’. Dikkate almayın” deniliyor. 3) “Bizim yaptığımız hiçbir yanlış ya da kötülük yoktur, iddia ettikleri bu yanlışları ve kötülükleri aslında muhalefet yapıyor” deniliyor. *** İşte “Yeni Anayasa” safsatası da bu “Yalan Dünya”yı gerçek dünyaya karşı korumak için geliştirilen bir başka “gerçek olmayan” söylem kalkanı!",https://www.cumhuriyet.com.tr/yazarlar/emre-kongar/yalan-dunyaya-gercek-olmayan-soylemler-zirhi-2241646
Emre Kongar,Yeni anayasa aldatmacası,25 Ağustos 2024 Pazar,"Şahsım Devleti iflas etti: Neden iflas etti? Çünkü Erdoğan/AKP iktidarı bütün istediği yetkileri aldı! Yürütme ellerinde. Yasama ellerinde. Yargı ellerinde. Ve bütün yetkileri tek kişinin elinde topladıkları halde... Ya da daha doğru bir deyişle: Bütün yetkileri tek kişinin elinde topladıkları için. “Şahsım Devleti Rejimi” iflas etti! *** Şimdi bu iflası, “Yeni Anayasa” tartışmaları ile hem örtbas etmek istiyorlar... Harika Bir Haber Türkiye’nin En Geniş Kapsamlı İşitme Cihazları Best Hearing Aids Hem de sanki Anayasa’yı değiştirerek ülkeyi bu iflastan kurtarabilirlermiş gibi bir izlenim yaratmak niyetindeler. Oysa 22 yılda, ne istedilerse aldılar. Mevcut Anayasa doğrudan doğruya onların eseri! Şimdi kendi ürettikleri ucube Anayasa ile her şeye hâkim oldukları “Şahsım Devleti Rejimi”ni, daha da koyulaştırmak ve iktidarlarını uzatmak arzusundalar. Ve bunu kendi tabanlarına umut diye aşılamaya çalışıyorlar! Çünkü artık kurdukları rejimin iflas ettiğini, yolun sonuna geldiklerini kendileri de görüyor! *** Sakın son günlerde ortaya çıkan ve yalanlanan “Mehmet Şimşek istifa etti” dedikodularının hızına kapılıp “iflas” sözcüğünü sadece mali ve ekonomik anlamda kullandığımı sanmayınız sevgili ve değerli okurlarım: Ülkenin mali ve ekonomik olarak da iflas ettiği bir gerçek. Ama benim burada bahsettiğim “iflas”, “Şahsım Devleti Rejimi”nin toptan iflası! “Şahsım Devleti Rejimi” bir devletten beklenen görevlerin hiçbirini yapamıyor artık: Vatandaşın can ve mal güvenliği kalmadı. Ülkemizdeki ulusal ve uluslararası çeteler bu rejimde öylesine çoğaldılar ki çökertile çökertile bitirilemiyorlar. Uyuşturucu sorunu, başa çıkılamaz boyutlara ulaşıyor. Neredeyse her gün bir kadın öldürülüyor, bir çocuk kayboluyor. İnsanlar apartmandaki komşu veya trafik kavgasında bile birbirlerini öldürüyor. Terör örgütü gerekçesiyle şirketlere, deprem gerekçesiyle halkın tapulu mallarına el konuyor. Adaletin sadece zengine ve siyasete çalıştığı iddiaları ayyuka çıktı. Yolsuzluk ve yağma, kentleri, köyleri, kıyıları, doğayı, tahrip edecek düzeyde yaygınlaştı ve derinleşti. Başta emekliler, sabit ve dar gelirliler olmak kaydıyla insanlar aç. Gençlerin gelecekten umutları kalmadı. Doktorlar ve yetişmiş meslek mensupları ülkeyi terk ediyorlar. Sağlık hizmetleri yetersiz, sadece parası olan yeterli sağlık hizmeti alabiliyor. Eğitim tarikatlarla işbirliği halinde, tam bir gerilemeye kurban edildi; çocuklarımız, geçersiz Ortaçağ bilgileriyle donatılarak, küresel rekabet karşısında çaresiz bırakılıyor. Ortadoğu’dan ve Afganistan’dan gelen kaçak sığınmacılara tanınan haklar vatandaşlara tanınmıyor. Ülkenin vatandaşlığı satılığa çıktı hem de ucuza. *** Sevgili ve değerli okurlarım, yukarıdaki listeyi istediğiniz kadar uzatabilirsiniz. Ben hemen aklıma gelen, kamuoyuna yansıyan, ortalıkta herkesin gördüğü, bildiği, yaşadığı ve artık bıktığı, müzminleşen sorunları sıraladım. Sonuç olarak bu iktidar yeni bir Anayasa filan yapamaz: Çünkü: 1) Yaptıkları yapacaklarının güvencesidir; yaptıkları ortada; ülkeyi, devleti, rejimi iflas ettirdiler. 2) Yeni bir Anayasa ancak meşru bir iktidar tarafından yapılabilir oysa bu iktidar, kendi oluşturdukları mevcut Anayasa’ya göre de siyasal gelenek ve göreneklere göre de meşruiyetini yitirmiştir. 3) Yeni Anayasa ancak toplumu temsil eden bir iktidar tarafından yapılabilir oysa bu iktidar son yerel seçimlerin de gösterdiği gibi, toplumu temsil etme özelliğini yitirmiştir. *** Yeni Anayasa tartışması bir aldatmacadır: Görüyorum ki CHP, daha baştan bu aldatmacaya karşı olumsuz bir tavır belirleyerek bu tuzağa düşmeyeceğini açıklamıştır. Dilerim bu tavrını kararlılıkla sürdürür!",https://www.cumhuriyet.com.tr/yazarlar/emre-kongar/yeni-anayasa-aldatmacasi-2240946
Emre Kongar,30 Ağustos Zaferi sonrası diplomasi,01 Eylül 2024 Pazar,"Önce Mustafa Kemal Atatürk’ün 30 Ağustos Başkomutanlık Savaşı ile kazanılan zaferi nasıl değerlendirdiğini aktardığım sözlerini tekrarlayalım. Araplaştırılmaya çalışılan ülkemizin bir savaş zaferi ile kurulduğunu unutmayalım: “Her aşamasıyla düşünülmüş, hazırlanmış, yönetilmiş ve zaferle sonuçlandırılmış olan bu harekât, Türk ordusunun, Türk subaylar ve komuta heyetinin yüksek kudret ve kahramanlığını tarihe bir kez daha yazan muazzam bir eserdir. Bu eser, Türk milletinin hürriyet ve bağımsızlık inancının ölümsüz abidesidir. Bu eseri vücuda getiren bir milletin evladı, bir ordunun başkomutanı olduğumdan sonsuza kadar mutlu ve bahtiyarım.” *** Şimdi 30 Ağustos Zaferi sonrasındaki diplomasiyi nasıl değerlendirdiğini yine aynı kitaptan (Emre Kongar Seçkisiyle NUTUK) aktaralım: Efendiler, işte şimdi diplomasi alanına geçebiliriz. Gerçi askeri zaferimizden ümitsiz olup sorunu, daha önce diplomasi yoluyla çözmek inanç ve iddiasında bulunanları, dediklerini yapmak hususunda biraz fazlaca bekletmiş oldum. Bununla birlikte, sonuçta benim de diplomasi alanında ciddi olarak çalışmaya değer verdiğimi görerek memnun olmaları gerekirdi. Böyle olup olmadığını göreceğiz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ordularımız, İzmir ve Bursa’yı geri aldıktan sonra Trakya’yı da Yunan ordusundan kurtarmak için İstanbul ve Çanakkale yönünde yürüyüşlerine devam ederken, o zaman İngiltere Başvekili bulunan Loyt Corç, fiilen savaşa karar vermiş bir tavırla yardımcı kıtalar istemek için dominyonlara başvurmuş. Ondan sonraki uygulamalara bakılırsa, Loyt Corç’un isteğinin yerine getirilmediğini kabul etmek gerekir. Bu sıralarda, İstanbul’da Fransız olağanüstü Komiseri bulunan General Pelle benimle görüşmek üzere İzmir’e geldi. Tarafsız alan adını verdiği bir bölgeye ordularımızın girmemesinin uygun olacağını belirtti. Milli hükümetimizin böyle bir bölge tanımadığını, Trakya’yı da kurtarmadıkça ordularımızın durdurulmasına olanak bulunmadığını söyledim. General Pelle, Mösyö Franklen Buyyon’un benimle görüşmek üzere gelmek istediğine dair almış olduğu özel bir telgrafı gösterdi. Kendisini İzmir’de kabul edeceğimi söyledim. Mösyö Franklen Buyyon bir Fransız savaş gemisiyle İzmir’e geldi. Fransa hükümeti tarafından ve İngiltere ve İtalya hükümetlerinin de uygun görmesiyle benimle görüşmeye geldiğini söyledi. Biz Franklen Buyyon’la görüşürken 23 Eylül 1922 tarihli İtilaf Devletleri Dışişleri Bakanları imzasıyla bir nota geldi. Bu nota, esaslı olarak iki meseleyi kapsıyordu. Biri askeri harekâtın durdurulmasına, diğeri konferansa, barışa ilişkindi. Biz, Rumeli’de milli sınırımıza kadar Doğu Trakya’yı tamamen almadıkça askeri hareketten vazgeçemezdik. Ancak vatanımızın bu kısmından düşman kıtaları çıkarıldığı takdirde fazla bir hareket yapmaya kendiliğinden gerek kalmayacaktı. Bu notada, Venedik veya başka bir kentte toplanacak olan, İngiltere, Fransa, İtalya, Japonya, Romanya, Sırp-Hırvat-Sloven Devleti ve Yunanistan’ın çağrılacağı bir konferansa delegelerimizi göndermeye olur verip vermeyeceğimiz sorulmakla birlikte, görüşmeler sırasında Boğazlar’daki tarafsız bölgeye tarafımızdan asker gönderilmemesi koşuluyla, Edirne dahil olmak üzere Meriç’e kadar Trakya’nın bize geri verilmesi hakkındaki isteğimize iyi gözle bakılacağı belirtiliyordu. Notada, Boğazlar’dan, azınlıklardan, Milletler Cemiyeti’ne girmemizden de söz edilmekteydi. Konferansın toplanmasından evvel, Yunan kıtalarının, İtilaf devletleri komutanlarının çizecekleri bir hattın gerisine çekilmesi için, İtilaf devletlerinin nüfuzunu kullanacağı sözü verilmekte ve bu konuda görüşülmek üzere Mudanya veya İzmit’te bir toplantı yapılması önerilmekteydi. *** İşte Mudanya Ateşkes Antlaşması, Dumlupınar Zaferi sonrasında, böyle ortaya çıkmıştı. Arkasından Lozan gelecek ve Türkiye Cumhuriyeti kurulacaktı. İstiklal Savaşı’mızın Antiemperyalist niteliği ve Türkiye’nin kan ve gözyaşı ile kurulduğu asla unutulmamalıdır!",https://www.cumhuriyet.com.tr/yazarlar/emre-kongar/30-agustos-zaferi-sonrasi-diplomasi-2243148
Emre Kongar,Türkiye Araplaştırılıyor mu?,29 Ağustos 2024 Perşembe,"Bu sütunda Arap Emperyalizmi üzerine yayımladığım üç yazıdan sonra, değerli okurlarım, “Hocam Türkiye Araplaştırılıyor mu?” sorusunu sordular. Evet, ne yazık ki Türkiye Cumhuriyeti iktidar eliyle Araplaştırılıyor. İktidar, bu Araplaştırma operasyonunu uzun süredir, parça parça, ilgisiz gibi görünen alanlarda yaptığı değişikliklerle, gayet bilinçli bir biçimde ve müthiş bir deprem halinde, hızla gerçekleştiriyor. Ama sanıyorum, tek tek her alandaki yıkımlara, yanlışlara bakanlar ve bunları eleştirenler, bir bütün olarak Türkiye’nin “Araplaştırılması” operasyonunu gözden kaçırıyorlar. İktidar, bir yandan “ensar” diye savunduğu “sığınmacılar” politikasıyla, öte yandan “Türkiye Yüzyılı Maarif Modeli” adı altında Milli Eğitim’de yaptığı kaydırmalarla ve Tarımda “Tarla Kiralaması” gibi değişikliklerle ve Araplara ilişkin tarihsel gerçeklere aykırı iddialarla, birbirleriyle doğrudan ilişkisi yok gibi görünen alanlarda gerçekleştirdiği nüfus, mülkiyet ve kültür kaymasını, dini inançlar üzerinden de Diyanet İşleri Başkanlığı aracılığıyla bütünleştiriyor. *** Harika Bir Haber Türkiye’nin En Geniş Kapsamlı İşitme Cihazları Best Hearing Aids Aslında bu operasyon, Erdoğan/AKP, iktidara geldiği zaman, hemen başladı. Örneğin AKP iktidara gelene kadar yabancılara toprak satışı sadece 61 bin 69 metrekare. AKP iktidara geldikten sonra, 4916 sayılı kanun 19 Temmuz 2003’te yürürlüğe giriyor ve 26.02.2019 tarihine kadar 16 yılda, Araplara toplam 11 milyon 186 bin 601 metrekare taşınmaz satılıyor. Elbette taşınmaz mal satışı ve vatandaşlık, “Araplaştırma” operasyonunun sadece tek bir parçası. Bütün parçalar gibi, tek başına bakıldığında büyük bir tehlike yaratmadığı öne sürülebilir bazı aymazlar tarafından. Ama hemen arkasında, gayri resmi sayılara göre ülkemize gelen 10 milyonu aşkın “düzensiz göçmen” denilen, Arap sığınmacı var. Milli Eğitim’de yapılan değişiklikler var. Tarım politikasındaki mülksüzleştirme ve kiralama atılımları var. Tarihi saptıran açıklamalar var. Atatürk’e, Cumhuriyet’e saldırılar var. *** Elbette satılan taşınmazların miktarı da 2019’da belirtilen 11 milyon küsur metrekarede kalmıyor. 23 Temmuz 2020 tarihli haberde yabancılara, son beş buçuk yılda 18 milyon 464 bin 149 metrekare toprak satıldığı belirtilmiş. En çok toprak satın alan ülkeler Ürdün, Suudi Arabistan ve Mısır. 2015-2020 arasındaki dönemde özellikle Kanal İstanbul projesi ile gündeme gelen Katarlılar da Türkiye’den 1 milyon 177 bin 780 metrekare arazi satın almışlar. 30 Kasım 2022 tarihli bir haberde, AKP iktidarında, 20 yılda yabancılara toplam 25 milyon metrekare arazi, arsa, dükkân, daire satıldığı, 280 bin taşınmazın da yabancılara verildiği belirtilmiş. 29 Mart 2023 tarihli bir habere göre, Murat Kurum, sadece 2022-2023 yılı arasında yabancılar tarafından 8 milyon 338 bin 976 metrekare arsa, konut, arazi, işyeri taşınmazın alındığını açıklıyor. *** Sevgili okurlarım, iktidarın resmi sayıları bile nasıl sakladığı, nasıl saptırdığı kamuoyunun çok iyi bildiği bir gerçek. Medyadan bölük pörçük topladığım bu bilgilerin tümüne bakıldığında 22 yılda ülkemizin yaklaşık 30 milyon metrekare toprağının Araplara satıldığı anlaşılıyor. Bu gerçek, “Türkiye’yi Araplaştırma” operasyonunun sadece bir yönü. Buna bir de “Düzensiz Göçmen” sayısını, Milli Eğitim’deki Diyanet ve Tarikat protokollerini, müfredat değişikliğini, sahte bir tarih anlayışını, Atatürk’e, Cumhuriyet’e ve laikliğe yapılan saldırıları, tarikat ve cemaatlerin devlet kuramlarını parsellemelerini, yargıdaki garip gerekçeli kararları ekleyin. Dünkü yazısında Zülâl Kalkandelen’in sözünü ettiği üç olayı, hayatımıza ve hayat tarzımıza yapılan müdahale örnekleri olarak anımsayın. Hepsini din sosu ile bütünleştirin. “Araplaştırma operasyonunu” göreceksiniz!",https://www.cumhuriyet.com.tr/yazarlar/emre-kongar/turkiye-araplastiriliyor-mu-2242323
Emre Kongar,‘Şahsım Devleti’nde ‘anomi’ zirve yaptı,23 Ağustos 2024 Cuma,"Manisa’da, herkesin gözü önünde, hamile olan eski karısını sopayla döven adam ve onu seyreden çocuk ile yetişkinler hakkındaki video kaydı, Türkiye’yi sarstı: Herkese “Biz ne zaman böyle olduk” sorusunu sordurdu. *** “Şahsım Devleti”, Erdoğan’ın sözlerinden esinlenerek benim adını koyduğum Türkiye’deki bugünkü rejimdir: Bu rejim: 21 Ekim 2007 tarihinde, Cumhurbaşkanının halk tarafından seçilmesini sağlayan halkoylamasıyla başlamış. 12 Eylül 2010 tarihinde yargıyı siyasal iktidarın emrine veren halkoylamasıyla devam etmiş. Ve 16 Nisan 2017 tarihinde, oy sayımı yasalara aykırı olarak yapılan ve bütün devlet yetkilerini tek kişide toplayan halkoylaması ile sonuçlanmış. Uzun ve sancılı bir süreç sonunda kurulmuştur. “Şahsım Devleti”, ucube bir devlet rejiminin ismidir! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ismi, Erdoğan’ın bir ifadesinden esinlenerek ben koydum: Londra’daki NATO Zirvesi öncesinde İngiltere, Fransa, Almanya ve Türkiye liderleri bir araya gelmiş ve Erdoğan bu toplantı için “İngiltere, Almanya, Fransa ve şahsım dörtlü zirve yaptık” demişti. Ben de bu ifadeden esinlenerek, Erdoğan/AKP iktidarının, bütün devleti tek bir kişinin iradesine bağlaması sonunda ortaya çıkan ucube yapıya “Şahsım Devleti Rejimi” adını koymuştum. *** Anomi, bireyin toplumla bağlarının kopması sonunda ortaya çıkan kuralsızlık durumudur. Ahlak kuralları ve yasalar belirsizleştiği zaman, bireylerle toplum arasındaki bağlar zayıflar. “Şahsım Devleti” rejiminde, Türkiye’de liyakatin, yasaların, geleneklerin, kuralların ve hatta Anayasa’nın bile geçerliliklerini, anlam ve önemlerini yitirdiğini görüyoruz. Bireyle toplum arasındaki bağlar zayıflayınca “Anomi” dediğimiz “kuralsızlık durumu” ortaya çıkıyor. “Anomi” ise toplumsal şiddeti, cinayetleri ve intihar eğilimini arttırıyor. “Anomi”nin belirtileri şunlar: 1) Kurallar belli olmadığı için, insanlar hayatta başarılı olma yollarını tıkalı görür. 2) Bireyler, gelecek için kendilerine koydukları hedeflerin geliştiğini değil, gerilediğini düşünür. 3) İnsanlar boşluk ve hiçlik duygusuna kapılır. 4) Toplumda güven duygusu azalır; bireyler destek için kurumlara da kişisel ilişkilere de güvenemez. 5) Gelecek umudu yok olur. 6) Liderlere olan güven kaybolur. Bir toplumdaki şiddet, cinayet ve intihar eğilimlerini güçlendiren “Anomi”nin ortaya çıkmasından hiç kuşkusuz o toplumu yönetenler birinci derecede sorumludur! *** Bir siyasal iktidar: 1) Vatandaşların can ve mal güvenliklerini yeterince sağlayamamışsa... 2) Yargıyı hızlı ve adil bir biçimde işletememiş, adalet duygusunu zedelemişse... 3) Liyakate dayalı olan başarı ve yükselme olanaklarını yok etmişse... 4) Temel hak ve özgürlükleri sınırlamış ve kısıtlamışsa... 5) İşsizlik ve enflasyon artışına yol açmış ve insanları açlığa mahkûm etmişse... 6) Başta gençler olmak üzere, insanların gelecek için olan umutlarını söndürmüşse... 7) Haksızlık ve hukuksuzlukları, hırsızlık ve yolsuzlukları yaygınlaştırmış ve derinleştirmişse... 8) Ve en önemlisi: DÜN YAZDIĞIM GİBİ, DEMOKRATİK MEŞRUİYETİNİ YİTİRMİŞSE... Bireylerin toplumla bağları zayıflar, “Anomi” egemen olur ve ne yazık ki toplumdaki intihar, şiddet ve cinayet eğilimleri artar! (Meraklısı benim Toplumsal Değişme Kuramları ve Türkiye Gerçeği adlı kitabımdaki Durkheim, Weber ve Merton bölümlerine bakabilir.)",https://www.cumhuriyet.com.tr/yazarlar/emre-kongar/sahsim-devletinde-anomi-zirve-yapti-2240346
Emre Kongar,TBMM’deki kanın arkasındaki kültür,20 Ağustos 2024 Salı,"Dün www.kongar.org adresli internet sitemde yazdığım GÜNCEL yazımın başlığı, “Bu İktidar Ne Türkiye’yi Temsil Ediyor, Ne De Türkiye’yi Yönetebilir!” idi. Bir kitap çalışması için ara verdiğim yazılarıma yeniden başladığım bugün, bu başlığı kullanmama yol açan somut olayların en sonuncusunu, TBMM’de kan dökülmesini irdelemek istiyorum. *** Sonunda iktidar, TBMM’de kan da akıttı. Anayasa Mahkemesi’nin, TİP Milletvekili Can Atalay’ın milletvekilliğinin Meclis tarafından düşürülmesini ortadan kaldıran kararının uygulanmasını isteyen muhalefet tarafından toplantıya çağrılan TBMM’de, TİP’li Ahmet Şık kürsüde konuşurken Alpay Özalan ve iktidar milletvekilleri, Şık’a, fiziksel saldırıda bulundu. Araya giren DEM Partili Gülistan Kılıç Koçyiğit’in kaşı açıldı ve CHP’li Okan Konuralp’ın başı yarıldı. Milletvekillerinin kanı Genel Kurul merdivenlerine aktı. Sonunda, kullandığı dil için Ahmet Şık’a, fiziksel saldırıda bulunduğu için de AKP Milletvekili Alpay Özalan’a kınama cezası verildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hem sözlere hem de fiziksel saldırıya aynı cezanın verilmesi beni şaşırttı. Çünkü sözler ne kadar aykırı ve sert olursa olsun, fiziksel saldırı, şiddet içerdiği için, hem rejime, hem TBMM’ye, hem Anayasa’ya ve yasalara, hem siyasete, hem ahlaka, hem adalete, hem uygarlığa, hem de insanlığa aykırı bir harekettir. Sanıyorum, sözlere ve fiziksel saldırıya aynı cezaların verilmesi, iktidarın fiziksel şiddeti siyasette bir yöntem olarak kullanma eğiliminin bir işareti ya da bir sonucudur. *** Ahmet Şık’ın sözlerine ceza verilmesi üzerine, şimdiye kadar iktidarın liderinin söylediği sözlere baktım: “şerefsiz” “soysuz” “sürtük” “terörist” “tezek” “vampir” “virüs, “yalaka” “haysiyetsiz” “imansız” “iki sarhoş” “namussuz “onursuz” “ölü sevici” “rezil” “adi” “ahlaksız” “affedersin Ermeni” “alçak” “ananı da al git” “(bunlar) ateist” “cibilliyetsiz” “çapulcu” “çakal” “çamur” “çürük” “edep fukarası” “edepsiz” “eşkıya” “gafil” “geri zekâlı” “haysiyet fukarası” “İsrail dölü” “kan emici” “kitapsız (dinsiz anlamında)” “(bunlar) komünist” “mankafa” “namert” “sanatçı müsveddesi” “sefil” “(bunlar) Zerdüşt” “zürriyetsiz” *** Sevgili ve değerli okurlarım, Türkiye, bu sözlerin temsil ettiği kültürün egemen olduğu bir ülke, bir toplum değildir, ya da olmamalıdır diye düşünüyorum. Çünkü bu sözler, özellikle de iktidar tarafından söylendiğinde, hiç kuşkusuz, sadece nezaket ve terbiyeyi zedelemekle kalmayan, buna ilaveten, fiziksel şiddet ortamını, kaba kuvvet kültürünü besleyen bir tutum ve davranışın ifadeleridir. Ama bu iktidarın, Anayasa’yı bile reddeden bir yönetim biçimi sürdürdüğü düşünülürse, bu tavır ve davranış bazı kişilerce garipsenmeyebilir... Ama ben o kişilerden değilim!",https://www.cumhuriyet.com.tr/yazarlar/emre-kongar/tbmmdeki-kanin-arkasindaki-kultur-2239312
Emre Kongar,Hangi Narinler ve kibarlar ülkesi?,12 Eylül 2024 Perşembe,"Bugün 12 Eylül 2024: 12 Eylül 1980 darbesinin 44’ncü... 12 Eylül 2010 yargı darbesinin 14’üncü... Yıldönümü! Şiddetin her türlüsünü, çocuk ve kadın tecavüzlerini, çocuğa ve kadına şiddet olaylarını ve bunları tahrik ve teşvik eden, Ortaçağ kültürünün bir devamı olan, siyasal şiddeti lanetlemenin tam zamanı! Kahrolsun her türlü şiddet: Yaşasın Adalet, Eşitlik, Özgürlük, Kardeşlik ve Hukuk Devleti! *** Diyarbakır’da, feodal bir aile içi cinayete kurban giden 8 yaşındaki kız evladımızın adı Narin Güran’dı. Artvin’de, doymak bilmez bir şirkete karşı, doğayı korumaya, ağaç kesimini önlemeye çalışırken katledilen 46 yaşındaki doğasever yurttaşımızın adı Reşit Kibar’dı. Harika Bir Haber Türkiye’nin En Geniş Kapsamlı İşitme Cihazları Best Hearing Aids Narin, ince yapılı, zarif demek. Doğasever yurttaşımız erkeğin soyadı Kibar: Kibar, terbiyeli, nazik, saygılı, ince duygulu demek. ŞİMDİ ESAS SORU VE SORUN ŞU: BİZ NARİN VE KİBAR İNSANLARI KATLEDEN CANİLER ÜLKESİ Mİ OLACAĞIZ?... YOKSA NARİN VE KİBAR İNSANLARI YETİŞTİREN, KORUYAN, ÇOĞALTAN İNSANLAR ÜLKESİ Mİ? *** Türkiye İstatistik Kurumu (TÜİK) verilerine göre, 2008-2016 arasında Türkiye’de toplamda 104 bin 531 çocuk kayboldu. Ancak TÜİK, 2016’dan beri kaybolan veya kaybedilen çocuklara ilişkin veri açıklamadı. Son olarak 2 Ağustos 2023 tarihli “Güvenlik Birimine Gelen veya Getirilen Çocuk İstatistikleri” raporunda yer alan verilere göre, 2022 yılında, çocukların karıştığı olay sayısı 601 bin 754. Bu olaylarda çocukların 259 bin 106’sı mağdur olarak, 206 bin 853’ü suça sürüklenme nedeniyle, 100 bin 490’ı bilgisine başvurma amacıyla, 16 bin 499’u ise kayıp olması sebebiyle güvenlik birimlerine getirildi. Çocuklarımız hakkındaki tüyler ürpertici acı gerçekler ne yazık ki böyle! *** Peki turistler, ülkemizdeki şiddet olaylarına ne kadar hedef olmuş? Ortaçağ kültürünün kurbanı olan yabancıları araştırdığımda pek çok olay olduğunu gördüm ve 2015 yılında yapılan ilginç bir liste ile karşılaştım. Yaklaşık on yıl önce, yabancıların hedef olduğu olayları “onedio.com” sitesi “Yolu Türkiye’den Geçen 17 Talihsiz Turist” adıyla sıralamış; önemli olanları aşağıda alıntıladım. (2015’ten bu yana da daha pek çok olay var ama benim yerim yetersiz.) 2. Dünyayı yürüyerek gezen 28 yaşındaki Hollandalı Jiska Nina Van Gerner, Türkiye’de tacize uğradı. 3. Gelinlikle dünya turuna çıkan ve Türkiye’de kaybolan İtalyan Sanatçı Pippa Bacca’nın cesedi Gebze’de bulundu. 5. Ölen İsveçli turist kadın şehir eşkıyasının kurbanı olmuş. 6. İstanbul’da kaybolan ABD’li Sarai Sierra’nın cesedi, Sarayburnu sur kalıntılarında bulundu. 13. Polonyalı yazar Türkiye’de tecavüze uğradı! 14. Göreme’de yürüyüşe çıkan 2 Japon kadın turist bıçaklı saldırıya uğradı. Mai Kurkiharac (22) aldığı bıçak darbeleriyle olay yerinde yaşamını yitirdi. 15. Rize’de İtalyan çift, karavanda uyurken bıçaklandı. Turistlerden biri öldü, diğeri ise yaralandı. 17. Bodrum’da tatil yapan İngiliz kardeşler Danny ve Ben Slade havuzbaşındaki şezlonglar nedeniyle çıkan kavgada onlarca tatilcinin gözleri önünde bıçaklandı. *** Sevgili okurlarım, elbette çocuklara ve kadınlara tecavüz edilmesi, çocukların ve kadınların katledilmeleri çok acı ve çok önemli... Ama o şiddet kültürü, siyasete de egemen olduğunda, herkesi ama herkesi bir gün mutlaka mağdur eder; ülkemiz bu siyasal şiddetin kötü ve yürek yakan örnekleriyle doludur! Yukarıdaki listeyi, turistlerin bile bu şiddet kültüründen kaçamadıklarını ve şiddetin ne kadar yaygın olduğunu belirtmek için alıntıladım! ÖZET OLARAK, NARİNLERİ VE KİBARLARI KATLEDEN FEODAL TARİKATÇI ORTAÇAĞ KÜLTÜRÜNE TESLİM OLMAYALIM: ÜLKEMİZ, NARİNLERİ VE KİBARLARI KATLEDEN DEĞİL, KORUYAN VE ÇOĞALTAN BİR CUMHURİYET KÜLTÜRÜNÜN BEŞİĞİ OLMALIDIR.",https://www.cumhuriyet.com.tr/yazarlar/emre-kongar/hangi-narinler-ve-kibarlar-ulkesi-2246612
Emre Kongar,Stagflasyon ve erken seçim,05 Eylül 2024 Perşembe,"Erdoğan/AKP iktidarı, 22 yıllık yönetim döneminin doruk noktasına “STAGFLASYON” ile erişti. Bu nedenle de bir an önce seçime gitmek zorunda kalabilir. Bu başarının(!) irdelemesine önce terimleri tanımlayarak başlayalım. *** Temel tanımlar: Enflasyon: Piyasadaki mal ve hizmet fiyatlarının tümünün sürekli artması süreci. Devalüasyon: Bir ulusal paranın değerinin yabancı paralar karşısında düşürülmesi. Stagnasyon: Ekonomide durgunluk, hareketsizlik, büyümenin ve gelişmenin duraklaması. Stagflasyon: Fiyatlar artarken bu artışla birlikte ekonomik büyüme ve gelişmenin durması. Slumpflasyon: Yüksek enflasyon olgusuyla birlikte yaşanan ekonomik küçülme. İşsizliğin artması. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Temel tanımların argo karşılıkları: Enflasyon: Soygunculuk. Devalüasyon: Vurgunculuk. Stagnasyon: Durgunluk. Stagflasyon: Yıkım. Slumpflasyon: Yıkılarak küçülme. *** Türkiye’de durum: TÜİK’e göre Ağustos ayı enflasyonu yüzde 2.47, yıllık enflasyon ise yüzde 51.97. ENAG’a göre ise Ağustos ayı enflasyonu yüzde 3.47, yıllık enflasyon ise yüzde 90.35. Sevgili okurlarım, siz iktidar tetikçilerinin “Enflasyon düşüyor” bağırtılarına aldanmayın: Aylık enflasyon oranı, 12 aylık ortalamalara göre 2005’ten bu yana en yüksek Ağustos ayı enflasyonu. Ayrıca enflasyonun düştüğü filan yok: Sadece artış hızı biraz yavaşlıyor o kadar. Üstelik bu hız da TÜİK’in bastırılmış oranına göre bile AB ve ABD’nin mücadele ettiği yüzde 2-3 gibi yıllık orana göre çok çok yüksek. *** İşin asıl felaketi, harcama yapılan alanlara ve gelir gruplarına göre yapılan hesaplamalar: Düşük gelir gruplarında, yani, dar ve sabit gelirli olan, memur, işçi, esnaf, emekli gibi sınıflarda, gelirin hemen hemen hepsi, kiraya, eğitime ve gıdaya gittiği için, buralardaki enflasyon oranı çok daha yüksek olarak etki yapıyor. Geçen yılın aynı ayına kıyasla artışın en yüksek olduğu grup yüzde 120.81 ile eğitim. Konut harcama grubu ise yüzde 101’lik enflasyon oranıyla ikinci sırada. *** Sevgili ve değerli okurlarım, IMF ile anlaşmadan IMF reçetesini uygulayan Mehmet Şimşek ve TCMB, faizleri yükselterek enflasyonu dizginlemeye çalışıyor. Bu klasik reçetenin bütün yükü elbette dar ve sabit gelirli yurttaşlar üzerine biniyor. Fakat işin trajik yanı, Hukuk Devleti’nin zedelendiği, insanların hayatlarının, mal ve mülklerinin bile güvencelerinin kalmadığı, serbest rekabet koşullarının ise artık hayal olduğu bir ekonomiye, içeriden de dışarıdan da yeni kaynak bulmak çok çok zor. Bu nedenle ülke bir “durgunluk” dönemine girdi. Enflasyon da devam ettiği için, karşı karşıya olduğumuz kriz şimdilik bir “STAGFLASYON” krizi. Bu iktidar devam ederse, bir süre sonra, “SLUMPFLASYON” bataklığının içinde boğulabiliriz. Sanıyorum, bu olasılık, iktidarı “Erken seçime” zorlayan önemli faktörlerden biridir!",https://www.cumhuriyet.com.tr/yazarlar/emre-kongar/stagflasyon-ve-erken-secim-2244460
Emre Kongar,Arap emperyalizmi 3: Bilim karşıtı eğitim!,28 Temmuz 2024 Pazar,"İktidar, kendisini ikinci sıraya düşüren seçmeni değiştirmek amacıyla Türkiye’ye aldığı “Sığınmacıları” toplumla bütünleştirmek için “Ensar” gibi Arap Kültür Emperyalizminin kavramlarını kullanılırken okullarda da aynı Emperyalizmi din üzerinden, çocuklarımıza aşılamaya çalışıyor. *** Oysa Din ve Bilim iki ayrı dünyadır: Din, inanca dayalıdır, mutlaktır, değişmez. Bilim ise yeni bulgularla sürekli değişir. Dinde mantık, sorgulama yoktur, itaat vardır. Bilim ise mantığa, araştırmaya, sorgulamaya dayanır. Bilimi dinle, dini de bilimle sorgulamaya kalkarsanız, her ikisine de zarar verirsiniz. *** Batı Dünyası bilimi ve siyaseti, kilisenin egemenliğinden kurtararak gelişmiştir. Doğu (İslam) Dünyası, (Türkiye hariç) siyaseti ve bilimi, dine bağladığı için, gelişememiştir. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet (Samuel P. Huntington ve Edward W. Said İslam Dünyası’nın günümüzde de böyle kalmasını sağlamaya çalışan iki yazar ve düşünürdür.) Demokratik ve Laik Türkiye Cumhuriyeti, hem Doğu (İslam) toplumları için bir gelişme ve kurtuluş örneği, hem de İslama dayalı iktidarlar için bir tehdit niteliği taşımaktadır. Aynı biçimde Laik ve Antiemperyalist Türkiye Cumhuriyeti, Batı Dünyası için de bir tehdit olduğu için, siyaset ve ekonomi üzerinden gelen Batı Emperyalizmi ile din üzerinden gelen Arap Emperyalizmi, Türkiye’ye karşı “İkili Emperyalist İttifak” oluşturmuşlardır. Bu “İkili Emperyalist İttifak”ın somut tehdit ve tehlikeleri, iktidarın yürürlüğe soktuğu yeni “Maarif Modeli”nde ve hazırladığı “Öğretmenlik Meslek Kanunu” teklifinde açıkça görülmektedir! *** “Dünyayı Değiştiren Düşünürler” adlı beş ciltlik anıt bir kitap dizisinin yazarı, tarihçi ve felsefeci Sadık Usta @Sadik0707 adresli X hesabında Maarif Modeli için şöyle diyor: “Türkiye Yüzyılı Maarif Modeli’nin çocuklarımızı getireceği yer neresi? İnceledikten sonraki kanaatim: Müfredattaki ders saatlerine bakınca, en iyi yorumla çocuklarımız, 17. yüzyılın bilgi seviyesine inecek! AKP’nin amacı: İtaat eden, bilgisiz, ezberci, günü kurtarmayı düşünen ve zihni, din ve hadislerle doldurulmuş zombi amaçlanıyor. Bilim en arka sıralara atılmış. Biyoloji kitabında evrim kelimesi yok. Muhtemelen insanların oluşumunu Adem ve Havva ile başlatacaklar! Tarih dersinde bol bol Osmanlı var. Matematik oldukça hafifletilmiş. Felsefe, eh işte, öylesine konmuş. Dil ve edebiyat, idare eder. FAKAT 5. sınıftan itibaren bol bol din, peygamber ve İslam var. Toplam saat 216+36 saat. Karşılaştırabilesiniz diye yazıyorum: Matematik 180. 12. sınıftan sonra 216 saat. Fizik 72 saat. 11. sınıftan sonra 144 saat. Biyoloji 72 saat. Coğrafya 72 saat. Tarih 72 saat. İnkılap tarihi 72 saat. Evet, az kaldı Türkiye’yi 17. yüzyıla taşımayı başaracaksınız.” *** Eğitim Uzmanı Ekin Gamze Gencer, “Maarif Modeli”ne ilişkin olarak BBC’ye şöyle demiş: “Kavramların sınırlarının net olmaması ve tutarlı bir kavramsal çerçevenin bulunmaması, çoğunlukçu, ahlakı dindarlığa indirgeyen eğitim programlarının önünü açabilir.” Bu programın iptali için Danıştay’a dava açan Laiklik Meclisi’nin sözcüsü Umut Kuruç, Öğretmenlik Meslek Kanunu için de şöyle diyor: “Bunun yanı sıra ‘Öğretmenlik Meslek Kanunu’ öğretmenlerin bütün haklarını gasp ederken, öğretmenliği ortadan kaldırmaya dönük bir hamleyken... Aynı zamanda ‘Milli Eğitim Akademisi’ adı altında tam da bugün itiraz ettiğimiz müfredatla uyumlu olacak şekilde dini, gerici bütün ideolojik formasyonları, yeni kuşaklara yedirecek kendi kadrolarını yetiştirmek üzere ortaya attıkları bir uygulamadır. Bütün veliler, bütün öğretmenler, bütün yurttaşlar bu müfredatla mücadele etmek üzere ayağa kalkmalıdır.” Bugünkü Milli Eğitim Bakanlığı, “İkili Emperyalist İttifak”ın da desteğiyle yaptığı uygulamalarla, tarihe, “Bilim Karşıtı Eğitim Bakanlığı” olarak geçecektir! Beni anlayışla karşılayacaklarına inandığım okurlarımdan, 20 Ağustos Salı gününe kadar izin rica ediyorum.",https://www.cumhuriyet.com.tr/yazarlar/emre-kongar/arap-emperyalizmi-3-bilim-karsiti-egitim-2231927
Emre Kongar,CHP’de tüzük ve program kurultayı,06 Eylül 2024 Cuma,"CHP’de her yeni yönetim, yeni bir tüzük ve yeni bir program çalışması yapar. Ben de CHP’nin büyük zaferle, yüzde 41.38 ile çıktığı 1977 seçimleri öncesinde yaptığı böyle bir program çalışmasına katılmıştım. Çalışmayı Bülent Ecevit, Ankara’da Göreme sokaktaki bir dairede topladığı küçük bir grup bilim insanı ile yürüttü. Grubun eşgüdümünü Cahit Kayra yapıyordu. Beni de Cahit Bey aramış ve Bülent Bey ile çalışmaya davet etmişti. Ecevit, parti örgütlerinin yozlaşmasından, parti içi hiziplerden çok şikâyet eden bir liderdi: Özellikle Deniz Baykal-Ali Topuz hizipleri arasındaki çatışmadan yakınırdı. Bu nedenle de en sevdiği politikacı tipi, konularında uzman olan, dürüst, çalışkan ve en önemlisi, parti tabanından gelmeyen, yani parti içi yerel çıkar ve hizip çatışmalarına bulaşmamış, kendisinin partiye davet ettiği genç akademisyenlerdi. Harika Bir Haber Türkiye’nin En Geniş Kapsamlı İşitme Cihazları Best Hearing Aids İşte “Göreme Takımını” da bu anlayışla, (kendisinin de büyük bir edebiyatçı ve araştırmacı olduğu sonradan ortaya çıkan) Cahit Kayra eşgüdümünde oluşturmuştu. Grubun amacı, “İsmet İnönü sonrası CHP”nin parti programını “Ortanın Solu” anlayışıyla yeniden yazmaktı: Böylece 1977 seçimlerine yepyeni bir imajla gidilecekti. Bilsay Kuruç (DPT Müsteşarı), Gündüz Ökçün (Dışişleri Bakanı), Uğur Korum, Sevil Korum (Milletvekili), Vural Güçsavaş (Maliye Müsteşarı) ve ben grubun sürekli üyeleriydik. Mehmet Kabasakal ve Işın Çelebi, iki genç arkadaş olarak sekreterlik hizmetlerini yürütüyorlar ve tartışmalara da katılıyorlardı. Besim Üstünel bir iki kez İstanbul’dan gelip çalışmalara katılmış, birkaç kez de Turan Güneş uğramıştı. Göreme Sokak Grubu’nun yazdığı yeni parti programında, CHP’nin geleneksel 6 Ok’u aynıyla korunmuş, bunlara koşut olarak şu yeni Altı Ok eklenmişti: 1) Özgürlük. 2) Eşitlik. 3) Dayanışma. 4) Emeğin üstünlüğü ve bütünlüğü. 5) Gelişmenin bütünlüğü ve etkinliği. 6) Demokratikleşme. Sağ-Sol terörü altında bunalmış olan ülkede, 1977 seçimlerine bu yeni programla gidildi. En etkili söylem benim bulduğum “Analar, evlatlarınızı oylarınızla koruyunuz” sloganı olmuş ve CHP yüzde 41.38 oyla seçimlerden birinci parti olarak çıkmıştı! *** Kıssadan hisse: Sevgili okurlarım, CHP’de “Parti içi demokrasi” ilkesi, her dönem, Türkiye’deki bütün partilerin hastalığı olan “Lider Sultası”nı önlemek için savunulur... Ve hiçbir dönem, gerektiği gibi yürürlüğe sokulamaz. Çünkü “Partiler Yasası” ne yazık ki parti içi demokrasiyi geliştirecek bir yapıda değildir. Bu “Tüzük Kurultayı”nda da CHP’deki “Parti içi demokrasi” ilkesinin, ana tema olacağı söylenebilir. Ben ülkemizdeki Demokratik Rejim’in sorunlarını “Demokrasimizle Yüzleşmek” adlı kitabımda uzun uzun irdeledim. Meraklısı bakabilir. “Parti içi demokrasi” ilkesinin en temel uygulaması, adaylıkların önseçim mekanizması ile saptanmasıdır. “Kadın kotası” da gereklidir. Önseçimle çatışmaz. Her iki ilke de birlikte kabul edilebilir. *** CHP’nin ilk kurultayı sayılan Sivas Kongresi’ne saygı olarak Sivas’ta başlatılan bu kurultayda, yeni program çalışmasının da yapılacağı belirtilmiştir. Toplantıya Sivas’ta başlanması, CHP’nin kuruluş değerlerine, “Kuvayı Milliye Ruhu”na geri döndüğü mesajının verilmesi, toplumun bugünkü beklentilerine uygundur. Bu atılıma ilave olarak yeni program için dört çalışma masasından söz ediliyor: a) Demokrasi ve Adalet. b) Ekonomik Kalkınma, Yeşil ve Dijital Dönüşüm. c) Sosyal Devlet, Sosyal Politika. d) Göç Krizi, Dış Politika. Bence bunlar da önemli sorun alanlarıdır. Yeni programda bu konulardaki ilkeler, korunmaları gereken klasik Altı Ok’a ilave edilmeli, “Demokratik, Laik ve Sosyal Hukuk Devleti” tanımı ise ana hedef olarak mutlaka muhafaza edilmelidir.",https://www.cumhuriyet.com.tr/yazarlar/emre-kongar/chpde-tuzuk-ve-program-kurultayi-2244738
Emre Kongar,CHP umut olurken,08 Eylül 2024 Pazar,"Benim ömrüm, ülkemizde Demokratik Rejim’in hep sağ iktidarlar tarafından tahrip edilmesine, bunun üzerine CHP’nin umut olmasına ve sonra yeniden askerlerin ve/veya sağ iktidarların gelip Demokratik Rejim’i yine tahrip etmelerine tanıklık etmekle geçti. Şimdi yine böyle bir tahribat sonunda, CHP’nin yine umut olduğu bir dönem yaşıyoruz. *** Demokratik Rejim’in ilk tahribatı, CHP’nin ilan ettiği Çok Partili Rejim döneminde Demokrasi sayesinde iktidara gelen Demokrat Parti tarafından yapıldı. CHP, Demokrat Parti’nin tahrip ettiği Demokratik Rejimi yeniden kurmak için, 1959 yılında “İlk Hedefler Beyannamesi” adlı bir programı yayımlamış ve bir umut olmuştu. Fakat Menderes/DP iktidarı seçime gitmek yerine “Tahkikat Encümeni” ile Sivil Darbe yapınca, askerler de Demokratik Rejim’i yeniden kurmak için, 27 Mayıs 1960 Darbesi’ni gerçekleştirdiler. Oluşturulan bir Kurucu Meclis’in yaptığı Anayasa’nın kabulünden sonraki seçimler sonunda birinci parti çıkan ama tek başına iktidar olamayan CHP, İsmet İnönü’nün liderliğinde sağ ile koalisyon yaptı ama hem DP’nin devamı olan AP’nin hükümetteki varlığı hem de üç siyasal idam, CHP’nin toplumun yeni Anayasa yapısına intibak ettirilmesinde yeterince hızlı ve etkin davranmasını engelledi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böylece 1960 öncesinde filizlenen CHP’nin Demokratik Rejimi yerleştirme umudu, idamlar ve sağ parti ile yaptığı ortaklık sonunda söndü gitti. *** 1965 yılında tek başına yönetime gelen Demirel/Adalet Partisi sağ iktidarı, sonunda ülkeyi yeniden bir kaosa sürükledi ve askerler 12 Mart 1971 yılında bir darbe ile 1961 Anayasası’nı tahrip etti. Demokratik Rejim’i tahrip eden sağ iktidar ve askeri rejim işbirliğine karşı yine CHP, yeniden, ikinci kez, “Ortanın Solu” sloganı ile Bülent Ecevit liderliğinde umut oldu. 1973 seçimlerinden birinci parti olarak çıkan ama tek başına iktidar olabilecek sayıya erişemeyen Ecevit liderliğindeki CHP, yine bir sağ parti ile, MSP ile koalisyon yaptı. Kıbrıs Harekâtı’nı başaran hükümet, bir süre sonra, Erbakan/MSP engelinden şikâyet eden Ecevit tarafından bozuldu ve yerine Birinci Milliyetçi Cephe Hükümeti kuruldu. Böylece CHP’nin Demokratik Rejimi yeniden kurma ve yerleştirme umudu, yine bir sağ parti ile yaptığı koalisyon sonunda ikinci kez sönmüş oldu. *** Milliyetçi Cephe Hükümetleri toplumu tam bir kaos içine sürükleyince Karaoğlan simgesiyle yükselen Bülent Ecevit ve CHP, 1977 seçimlerinde yeniden umut oldu. Ne yazık ki 1977 seçimlerinden yüzde 41.38 oy ile birinci sırada çıkan CHP tek başına iktidar olacak sayıya erişemedi ve ancak bir yıl sonra, AP’den transfer ettiği on milletvekili ile birlikte bir nevi koalisyon hükümeti kurabildi. Sağcı politikacıların bakan oldukları bu hükümet de başarısız oldu ve ara seçimlerde beş sandalyenin tümünü yitiren Ecevit yine iktidarı bıraktı gitti. Böylece CHP umudu üçüncü kez düş kırıklığı ile son buldu ve bu kez sonuç 1980 darbesi ile çok daha vahim oldu. *** 1980 Askeri Darbesi 1961 Anayasası’nı kaldırdı, yerine iktidarı sağcılara armağan eden 1982 Anayasası’nı getirdi ve bugünleri biçimlendirdi. Darbe sonrası Demokrasi umudu, Erdal İnönü’nün CHP’nin devamı olarak kurduğu SHP ile yeniden filizlendi. Ama 1989’da yüzde 28.7 ile birinci parti olan SHP, 1991’de yüzde 20.75 ile üçüncü sıraya düşünce, koalisyon, Demirel’in Başbakanlığında kuruldu. Ayrıca Ecevit de Demokratik Sol Parti’yi kurmuştu. Derken CHP yeniden açıldı ve Deniz Baykal yeniden lider olup, 1999 seçimlerinde bu partiyi Meclis dışında bıraktı. Böylece sağ parti koalisyonlarıyla ve CHP mirası kavgalarıyla, Erdal İnönü döneminde filizlenen dördüncü umut da yine hüsranla sonuçlandı. *** Erdoğan/AKP iktidarı, Rejimi ve ülkeyi tahrip edince Kılıçdaroğlu liderliğindeki CHP yeniden umut oldu. Ne yazık ki Kılıçdaroğlu’nun sağ ile yaptığı 6’lı masa ittifakı, 2023 seçimlerini, sağın siyasal ihaneti ile kaybetti, CHP’ye bağlanan umut beşinci kez yine söndü. Üstelik sol seçmende CHP’ye karşı önce bir kırgınlık, sonra da bir kızgınlık ortaya çıktı. *** Şimdi CHP, başta İstanbul olmak üzere, belediyelerde gösterdiği başarıyla, İmamoğlu-Özel ikilisinin genç ve dinamik liderlikleriyle, AKP’nin talan ettiği ülkeye ve yok ettiği Demokratik Rejime karşı altıncı kez yeniden bir umut rüzgârı estiriyor: Tek başına iktidar olabilir mi? İktidar olabilirse ülkeyi ve rejimi kurtarabilir mi? Ben, her ne olursa olsun, iktidardan bağımsız olarak, Özgürlük, Adalet, Eşitlik ve Kardeşlik adına mücadelemi sürdürmeye kararlıyım. Size de aynısını tavsiye ederim!",https://www.cumhuriyet.com.tr/yazarlar/emre-kongar/chp-umut-olurken-2245240
Emre Kongar,30 Ağustos Zaferi sonrası,30 Ağustos 2024 Cuma,"Sevgili ve değerli okurlarım, hepimiz Türkiye Cumhuriyeti’ni kuran 30 Ağustos Zaferi’ni biliyor ve kutluyoruz. Peki ondan hemen sonra neler oldu? Olanları, Mustafa Kemal Atatürk, NUTUK’ta aşağıdaki gibi anlatıyor. Metni, NUTUK’tan seçtiğim önemli parçaları günümüz Türkçesiyle alıntıladığım, Emre Kongar Seçkisiyle NUTUK* adlı kitaptan aktardım. *** 30 Ağustos’ta yaptığımız muharebe sonucunda (buna Başkomutan Muharebesi adı verilmiştir) düşmanın ana kuvvetlerini yok ettik ve esir aldık. Düşman ordusu başkomutanlığını yapan General Trikopis de esirler arasında bulunuyordu. Demek ki planladığımız kesin sonuç beş günde alınmış oldu. 31 Ağustos 1922 günü ordularımız ana kuvvetleriyle İzmir’e doğru ilerlerken diğer kısımlarıyla da düşmanın Eskişehir ve kuzeyinde bulunan kuvvetlerini yenmek üzere harekete geçmişlerdi. Harika Bir Haber Türkiye’nin En Geniş Kapsamlı İşitme Cihazları Best Hearing Aids Efendiler, Başkomutan Muharebesi’nin sonuna kadar her gün büyük başarılarla gelişen saldırımızı, resmi bildirilerde gayet önemsiz bir harekâtmış gibi gösteriyorduk. Amacımız, durumu olanaklı olduğu ölçüde dünyadan gizlemekti. Çünkü düşman ordusunu bütünüyle yok edeceğimize güveniyorduk. Bunu anlayıp, düşman ordusunu felaketten kurtarmak isteyeceklerin yeni girişimlerine meydan vermemeyi uygun görmüştük. Gerçekten de bizim hareketimizi hissettikleri zaman ve saldırımızdan hemen sonra bize başvurular olmuştu. Örneğin hücum etmekte olduğumuz sırada Bakanlar Kurulu Başkanı olan Rauf Bey’den, ateşkes hakkında İstanbul’dan bildirimde bulunulduğuna ilişkin 4 Eylül 1922 tarihli bir telgraf almıştım. Verdiğim yanıt aynen şudur: Tel, makama özeldir. 5.9.1922 Bakanlar Kurulu Yüksek Başkanlığına C. Anadolu’daki Yunan ordusu kesin olarak yenilmiştir. Yunan ordusunun artık yeniden ciddi bir direniş gösterme olasılığı yoktur. Anadolu için herhangi bir görüşmeye gerek kalmamıştır. Ateşkes ancak Trakya için söz konusu olabilir. Dolayısıyla Eylül’ün onuna kadar Yunan hükümeti doğrudan doğruya veya İngiltere aracılığıyla hükümetimize resmen başvurduğu takdirde aşağıdaki koşullar ortaya konularak yanıt verilmelidir. Bu tarihten, yani Eylül’ün onundan sonra yapılacak başvurunun yanıtının başka olma olasılığı vardır. Bu takdirde durum ayrıca bana bildirilmelidir: 1. Ateşkes tarihinden başlayarak on beş gün içinde Trakya 1914 sınırlarına kadar kayıtsız koşulsuz Türkiye Büyük Millet Meclisi hükümetinin sivil memurlarına ve askeri kuvvetlerine teslim edilmiş bulunacaktır. 2. Yunanistan’daki esirlerimiz on beş gün içinde İzmir, Bandırma ve İzmit limanlarında teslim olunacaktır. 3. Yunanistan, Yunan ordusunun üç buçuk yıldan beri Anadolu’da yaptığı ve yapmakta devam ettiği yıkımı onarmayı şimdiden üstlenecektir. Büyük Millet Meclisi Başkanı, Başkomutan Mustafa Kemal Ordularımız İzmir Rıhtımında İlk Verdiğim Hedefe, Akdeniz’e Vardılar Doğrudan bana iletilen bir telsiz telgrafta da İzmir’deki İtilaf devletleri konsoloslarına benimle görüşmelerde bulunmak yetkisi verildiği bildiriliyor, hangi gün ve nerede görüşebileceğim soruluyordu. Buna verdiğim yanıtta da, 9 Eylül 1922’de Nif’te! (İzmir, Kemalpaşa) görüşebileceğimizi bildirmiştim. Gerçekten de dediğim günde ben Nif’te bulundum. Fakat görüşme isteyenler orada değildi. Çünkü ordularımız İzmir rıhtımında ilk verdiğim hedefe, Akdeniz’e varmış bulunuyorlardı. *** Bakınız sevgili ve değerli okurlarım, Mustafa Kemal Paşa bu zaferi kime mal ediyor ve nasıl nitelendiriyor: Her aşamasıyla düşünülmüş, hazırlanmış, yönetilmiş ve zaferle sonuçlandırılmış olan bu harekât, Türk ordusunun, Türk subaylar ve komuta heyetinin yüksek kudret ve kahramanlığını tarihe bir kez daha yazan muazzam bir eserdir. Bu eser, Türk milletinin hürriyet ve bağımsızlık inancının ölümsüz abidesidir. Bu eseri vücuda getiren bir milletin evladı, bir ordunun başkomutanı olduğumdan, sonsuza kadar mutlu ve bahtiyarım. (age. s.166) *** Evet, “Araplaştırılmaya” çalışılan Türk Milletinin bağımsız devleti olan Türkiye Cumhuriyeti İstiklal Savaşı’yla kurulmuştur: Mustafa Kemal Atatürk NUTUK’ta bunu dile getiriyor! Hiç kimsenin, özellikle de bugün Türkiye’yi yönetenlerin unutmaması gereken gerçek budur! * Remzi Kitabevi, İstanbul, 2018.",https://www.cumhuriyet.com.tr/yazarlar/emre-kongar/30-agustos-zaferi-sonrasi-2242553
Emre Kongar,Ahlaksızlık kültürü,10 Eylül 2024 Salı,"8 yaşındaki kızımız Narin Güran katledilmiş. Olay hakkında yayın yasağı getiriliyor. Bir aile, bir köy susuyor! Bir milletvekili çıkıyor, “Bizlerin bazen bilmediği, bazen de bilip söylemememiz gereken şeyler var. Çünkü aile de yani, bizim dostlarımız” diyor. Keşke, “münferit” denilen “tekil” bir olay olsa... Keşke, sadece kırk yılda bir karşılaştığımız bir çocuk tecavüzü, bir kadın cinayeti olsa... Keşke bir erkek egemen, feodal kültürün, “kültürel ve toplumsal olaylar” zincirinin bir halkası olmasa! *** Anımsayalım, 2016 yılında BirGün’de Serbay Mansuroğlu imzasıyla yayımlanan “Karaman’da 45 Erkek Öğrenciye tecavüz” haberiyle kamuoyuna yansıtılan bir olay oldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Eğitimde Tarikat Sisteminin Şifreleri” adlı yazı dizisinde de olayın çok daha yaygın ve Karaman’daki “Vakıf sistemi” ile ilişkili olduğu, E. Vakfı ve K. Derneği evlerinde kalan çocuklara M. B. adlı bir öğretmen tarafından sistematik olarak tecavüz edildiği anlatıldı. Bu olayın taciz ve tecavüzü besleyen kültür bakımından dışa vurumu, olayın duyulmasından sonra E. Vakfı’na gösterilen tepkiler üzerine Aile ve Sosyal Politikalar bakanı Sema Ramazanoğlu’nun adı geçen vakfı korumak için, “Bir kere olması onu karalamak için gerekçe olamaz” şeklinde açıklama yapmasıydı. *** Pedofili kültürünü besleyen bir olay olarak kendi kızını, bir müridiyle, 6 yaşında evlendiren tarikat şeyhini de anımsayalım: 2022 yılında Hiranur Vakfı Kurucusu Yusuf Ziya Gümüşel’in 6 yaşındaki kızını müridiyle evlendirmesine ilişkin dava açılmış ve sanıklar ciddi hapis cezalarına çarptırılmıştı. 2014’te Yakutiye’de bir imamın kız kardeşine tecavüzüyle ilgili olan davada da mide bulandırıcı gerçekler vardı. 2022 yılında Erzurum’daki bir Kuran Kursu’nda, 7 çocuğa tecavüz edilmesi olayı ve sanığın suçunu itiraf etmesi de unutulacak olaylardan değildir. *** Bir kültür, bir toplum, bir devlet, ahlaksızlık kültürünü, çocuklara ve kadınlara tecavüzleri ve cinayetleri besler mi? Elbette hayır! Ama bu kadar olay karşısında bunların arkasındaki kültürü, olayların bu kadar çok olmasının nedenleri anlamak için o toplumun masallarına, şarkılarına, atasözlerine, yasalarına, yöneticilerin taciz ve tecavüz olayları karşısındaki tutum ve davranışlarına bakmak gerekir! Kadınlara taciz ve tecavüz konusunda, masallar alanında Kadriye Türkan’ın “Anadoludan Seçilmiş Masallarda Cinsel Taciz adlı makalesinin...” https://dergipark.org.tr/tr/ download/article-file/991310 https://dergipark.org.tr/tr/ download/article-file/991310 adresindeki metninde aktarılan örneklere bakılabilir. O makalede, bu masalların nasıl bir kültürü beslediği, örneklerle açıkça anlatılmış. *** Şimdi de bazı ahlaksız özlü sözleri anımsayalım: Devlet ile ilgili olanlar: “Devletin malı deniz, onu yemeyen domuz.” “Bal tutan parmağını yalar.” Kadını aşağılayanlar: “Avradın kazdığı kuyudan su çıkmaz.” “Dul karının kendi eteği, kendine düşmandır.” “Avrat lazım kalçalı, oğlan doğursun aslan pençeli.” “Kadının sırtından sopayı, karnından sıpayı eksik etmeyeceksin.” “Eksik etek.” “Kaşık düşmanı.” *** Son günlerde neredeyse günde bir kadın öldürülüyor... Örnekler o kadar çok ki buraya sığdırmak olanağı yok. Ya İstanbul Sözleşmesi’nden çıkalı beri artan aile içi şiddet ve pedofili kadar iğrenç olan ensest olayları... Reşit olmayan çocuklara işletilen cinayetler... Kadın katillerine uygulanan “iyi hal indirimleri”... *** KADINLARA VE ÇOCUKLARA TECAVÜZLERİ VE CİNAYETLERİ TEŞVİK EDEN BU FEODAL, ERKEK EGEMEN, ORTAÇAĞ KÜLTÜRÜYLE VE ONU BESLEYEN TARİKATLARLA, TOPYEKÛN MÜCADELE ETMELİYİZ!",https://www.cumhuriyet.com.tr/yazarlar/emre-kongar/ahlaksizlik-kulturu-2245891
Emre Kongar,Bu iktidar demokratik meşruiyetini yitirmiştir!,22 Ağustos 2024 Perşembe,"Demokratik Devlet, ülkedeki siyasal iktidarın toplumu “Demokratik Meşruiyet”e sahip olarak yönettiği devlettir. “Demokratik Devlet”te “Demokratik Meşruiyet Kaynağı”, “Anayasa”dır. Siyasal iktidarların eylem ve söylemlerinin “Anayasa”ya uygunluğunu ise “Anayasa Mahkemesi” denetler. Bu anlamda “Anayasa Mahkemesi” ve elbette “Bağımsız Yargı”, “Demokratik Rejim”in “Olmazsa olmaz önkoşulu” ve iktidarların “Meşruiyet” denetçisidir. Şimdi ülkemizdeki “Siyasal İktidarın Demokratik Meşruiyeti’ni yitirmiş olduğunu” söylediğim bu yazının ana terim ve kavramlarını tanımlayalım. *** Meşru: Yasaların, gelenek ve göreneklerin, kamu vicdanının doğru ve haklı bulduğu. Doğru, haklı, yasal, kabul edilmiş kurallara uygun olan. Meşruiyet: Meşru olma hali. Yasalara, gelenek ve göreneklere, kamu vicdanına, kabul edilmiş olan genel kurallara göre haklı ve uygun olma hali. İktidar: Bir işi yapabilme gücü, erk. Bir işi başarabilme yetkisi ve yeteneği. Siyaset: Toplumu yönetmek, üretimi, gelir ve servet dağılımını belirlemek gücünü, erkini elde etmek için yapılan etkinlik. Siyasal iktidar: Toplumu yönetme, üretimi, gelir ve servet dağılımını belirleme gücüne, erkine sahip olan varlık. Demokratik rejim: 1) Siyasal iktidarın, halk/millet/seçmen tarafından, muhalefetle eşit yarışma olanaklarına sahip olduğu, şeffaf, özgür, adil ve periyodik seçimlerle belirlendiği. 2) İktidarın, muhalefet ve ifade özgürlüğü başta olmak kaydıyla, bütün temel hak ve özgürlüklere uygun davrandığı, bütün tutum ve davranışlarının anayasada belirlenen temel hak ve özgürlüklere uygunluğunun bağımsız yargı tarafından denetlendiği rejim. Siyasal iktidarın demokratik meşruiyeti: 1) Siyasal iktidarın, muhalefetle eşit koşullarda yarıştığı, şeffaf, özgür, adil ve periyodik seçimlerle halk/millet/seçmen tarafından seçilmiş olması. 2) Siyasal iktidarın seçildikten sonra, anayasada belirlenen, başta muhalefet ve ifade özgürlüğü olmak kaydıyla bütün temel hak ve özgürlüklere uygun davranması ve bu tutum ve davranışlarının bağımsız yargı tarafından denetlenmesi. Demokratik Anayasa: Demokratik siyasal rejimlerin niteliklerini belirleyen, şeffaf, adil, eşit seçim koşullarını koyan, siyasal iktidarların sınırlarını çizen, yargı bağımsızlığını, temel hak ve özgürlükleri güvenceye alan, ana hukuk metni. Demokratik siyasal iktidarların meşruiyet kaynağı. Anayasa Mahkemesi: Hitler örneğinden alınan derslerle, İkinci Dünya Savaşı sonrasında Kıta Avrupası’nda da seçilmişlerin diktatörlüğünü engellemek için siyasal iktidarların eylem ve söylemlerinin demokratik anayasaya uygunluğunu denetlemek amacıyla kurulmuş olan mahkeme. *** Bu bilgiler bağlamında, Türkiye’deki siyasal iktidar, Anayasa hükümlerine ve Anayasa Mahkemesi kararlarına uymamakla, meşruiyetini yitirmiş bulunmaktadır. TBMM, sadece siyasal iktidarın değil, kendisinin meşruiyetini de tehdit eden bu sorunu, Can Atalay’ı derhal kürsüye çağırarak çözmek zorundadır.",https://www.cumhuriyet.com.tr/yazarlar/emre-kongar/bu-iktidar-demokratik-mesruiyetini-yitirmistir-2239975
Emre Kongar,CHP’li belediyeler erken seçimi zorluyor,03 Eylül 2024 Salı,"Merkezi iktidar Türkiye’yi yönetemiyor... Zaten hiçbir zaman yönetememişti: Sadece kendilerine “liberal solcu” diyen “Yetmez ama Evetçi” aymazların, dincilerin (aman dikkat “dindarların” değil, inançları ve kimlikleri, Müslümanlığı siyasette kötüye kullanan köktendincilerin) ve etnikçilerin destek verdikleri birtakım aldatmacalarla, yanılsamalarla, insanları kandırmış ve mevcut Cumhuriyet Devleti yapısını yıkmayı, “yönetim” diye yutturmuşlardı. Elbette, üretime el koyarak, Cumhuriyet kazanımlarını satarak, doğayı, kentleri, yağmalayarak, iç ve dış borç kaynaklarını tüketerek, 20 küsur yıl boyunca elde ettiği yaklaşık 4 trilyon dolarlık serveti kendi oligarşisine dağıttığı için, bir süre bu yanılsama ve aldatma süreci, seçmenler nezdinde de bir sonuç verdi ve “devlet yıkımı”, yasama ve yürütme erki yanında, özellikle yargı erki de kullanılarak devam ettirilebildi. Ama artık “Deniz bitti”... Avanta dağıtmak için kullanılan kaynaklar, borçlar tükendi... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Hortumlanan kaynakların aktarıldığı oligarşi ile tarikatlar ve cemaatler, toplumun hiçbir derdine derman olmadığı, olamayacağı için, iktidar yalnızlaştı ve güçsüzleşti. Böylece, hem yıkılan Devlet yapısı yerine (kafalarındaki Ortaçağ modelini yeniden canlandırmak olanaklı olmadığı için) yenisi kurulamadı... Hem de halk, özellikle de emekliler, işçiler, kadınlar, gençler, açlığa mahkûm edildi. Ayrıca, devletin en başındakilerin liderlik ettiği, hortumlanan kaynakların aktarıldığı, sonradan görme çevrelerin gösterişçi şımarıklığı, zaten geçim sıkıntısı içinde bunalan halkı iyice bilinçlendirdi. Sonuç olarak seçmen, hem geçim sıkıntısının, hem de devletin yıkılmasından dolayı yaşadığı haksızlık ve hukuksuzlukların sorumlusunun iktidar olduğunu anladı, hem de iktidar mensuplarının görgüsüzce yaptıkları harcamalardan çok rahatsız oldu. *** Bu durumda, ülkenin sorunlarının, önce bu iktidardan kurtularak çözülmeye başlanacağı algısı yerleşti. Bütün araştırmalar, ilk seçimde bu iktidarın değişeceğini net bir biçimde gösteriyor. Ama seçim kararı, Meclis’te hâlâ sandalye sayısına bağlı gücünü sürdüren iktidarın elinde. Bu durumda Erdoğan/ AKP/Bahçeli/MHP iktidarının kaybedeceği bir erken seçim kararı alması akla hiç de uygun değil. *** Bir iktidar, ancak ve ancak, zaman geçtikçe daha da hızlı bir biçimde yıprandığını ve seçim vakti geldiğinde oy kaybının çok daha fazla olacağını gördüğü zaman, henüz seçmen nezdindeki bütün desteğini yitirmediğini düşündüğü bir anda, erken seçim isteyebilir. İşte tam bu noktada CHP’li belediyelerin başarıları gündeme geliyor: CHP’li belediyelerin büyük başarıları, kadınlara, öğrencilere, emeklilere, işsizlere, dar ve sabit gelirlilere ve bütün seçmenlere, ayrım gözetmeksizin yaptıkları hizmetler, iktidara verilen seçmen desteğini gittikçe eritiyor. Bir başka deyişle, zaman geçtikçe, iktidarın oy erimesi hızlanarak artıyor. Çünkü, belediyelerin bu başarısı, insanların geçim sıkıntısının çaresinin CHP iktidarı olduğu izlenimi verdiği için, seçmen tabanında bir karşılık yaratıyor ve iktidarın oylarının, güneş gören kar gibi, artan bir hızla erimesine yol açıyor. Ayrıca seçmenlerin, iktidar mensuplarının, klasik yağmalama yöntemlerine ek olarak, görgüsüzce yaptıkları gösterişçi tüketimlerden duydukları kızgınlıktan dolayı, CHP’li belediyelerin alçakgönüllü halkçılığı da iktidarın oylarındaki hızlı erimeden kaynaklanan, erken seçimi zorlayan, ilginç ve etkili bir siyasal strateji olarak ortaya çıkıyor.",https://www.cumhuriyet.com.tr/yazarlar/emre-kongar/chpli-belediyeler-erken-secimi-zorluyor-2243796
Emre Kongar,Arap emperyalizmine sığınan iktidar 2,26 Temmuz 2024 Cuma,"Bu iktidarın Arap Emperyalizmi’ne sığınmak konusunda Milli Eğitim ve Arap Sığınmacı İthalatı olarak başvurduğu iki yöntemi irdelemek için, önce dün bir bölümünü aktardığım Örsan K. Öymen’in 16 Mayıs 2022 tarihli, Arap Emperyalizmi konusundaki yazısından birkaç bölümü daha aktarayım. *** Türkiye Cumhuriyeti’nin Mustafa Kemal Atatürk tarafından kurulmasıyla birlikte bu etki (Arap Emperyalizminin etkisi) laikliğin benimsenmesiyle, Türkçe dilinin Arapçanın ve Farsçanın etkisinden kurtarılmasıyla, Avrupa’daki siyasi, kültürel, bilimsel, felsefi, sanatsal gelişmelere de kapıların açılmasıyla, asgari düzeye düştü. Atatürk önce Avrupa’daki işgalci ve emperyalist güç odaklarına karşı cephede mücadele verdi, arkasından da Aydınlanma Devrimleriyle, Arapların 7. yüzyıldan itibaren din ve dincilik üzerinden gerçekleştirdikleri kültür emperyalizmine karşı mücadele verdi. Cumhuriyet döneminde Arap kültür emperyalizmi, ABD’nin de desteğiyle, 1950 yılından itibaren, Anadolu topraklarında yeniden devreye sokuldu. İmam hatip okulları, Kuran kursları, ilahiyat fakülteleri, imam, müftü, din insanı ve din uzmanı yetiştirmek yerine, laiklik karşıtı hareketlerin odak noktası haline getirildi, dinin yerini dincilik aldı. Aynı dönemde tarikatlar ve cemaatler yeniden yaygınlaştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İslam dini, Anadolu’da yaşamış olan Yunus Emre, Mevlana, Hacı Bektaş Veli, Pir Sultan Abdal, Şeyh Bedrettin, Karacaoğlan, Köroğlu, Dadaloğlu gibi yazarların ve ozanların yorumları üzerinden değil, hadislerin ve Arap din insanlarının yorumları üzerinden anlatıldı, gençlerin beyinleri onlarca yıl boyunca, günümüze kadar yıkandı. Osmanlı döneminde halifenin, şeyhülislamın ve ulemanın Anadolu’ya ve halka zorla dayattığı din anlayışı yeniden canlandırıldı. Bu sözde eğitim kurumları ve merkezler onlarca yıl, Suudi Arabistan’ın kültür ataşelikleri işlevini gördüler. Türkiye’nin Aydınlanma Devrimleriyle her alanda gelişmiş, güçlü ve bağımsız bir devlet olmasını hiçbir zaman istemeyen, Türkiye’yi cehalete sürükleyerek bir uydu ve sömürge devlet olmaya zorlayan ABD ve Avrupa emperyalizmi, bu hareketleri her zaman, doğrudan veya dolaylı olarak destekledi. İslamcı siyasetin temsilcisi olan AKP’nin iktidarında, Anadolu kültürünün Arap kültürünün asimilasyonuna uğraması en yüksek seviyeye çıktı. Siyaset, ekonomi, ulaşım, iletişim, turizm, emlak ve arazi yatırımı, kültür, dış politika gibi alanlarda, demokrasi ve Aydınlanma yolunda bir arpa boyu yol katedememiş olan ve çoğu ABD tarafından desteklenen Arap ülkeleriyle işbirliklerine öncelik tanındı. Türkiye AKP iktidarında, Arap ülkelerinin arka bahçesi haline dönüştürüldü. Son yıllarda, yine emperyalist devletlerin çıkardığı iç savaşların bir sonucu olarak milyonlarca yasadışı Arap sığınmacının Türkiye’de barınmasının sağlanması, vatandaşlığın bile satılık bir hale gelmesi, Anadolu’nun Araplaştırılması stratejisinin son aşamasıdır. Türkiye, demografik yapısı tersyüz edilerek monarşiye ve teokrasiye mahkûm edilmektedir. *** Sevgili okurlarım, gördüğünüz gibi, değerli Felsefeci Örsan K. Öymen, Arap Emperyalizminin Türkiye üzerindeki etkisini, yol açtığı güncel sorunlar da dahil olmak üzere, bütün ayrıntılarıyla irdelemiş. Bu güzel, kapsayıcı ve açıklayıcı yazıyı alıntıladım ki önce Arap Emperyalizmi’ni tarihsel bağlamı içine oturtalım ve toplumumuzda yol açtığı tahribatı iyice görebilelim. Sıra şimdi siyasal bilimlerin, toplumsal bilimlerin ve insan bilimlerinin en bilinen konularından birine, iktidarın toplumu, eğitim yoluyla, çağ gerisi bir biçime sokma çabasına, geldi. Bu da, bu konuda Pazar günü yazacağım üçüncü bir yazının konusu.",https://www.cumhuriyet.com.tr/yazarlar/emre-kongar/arap-emperyalizmine-siginan-iktidar-2-2231229
Emre Kongar,Boğaziçi faciası: ‘Şahsım devleti’ bilime karşı!,12 Temmuz 2024 Cuma,"Bütün otoriter, totaliter ve faşist yönetimlerin bilmediği ya da görmezden geldiği bazı gerçekler vardır. Örneğin: Ülke toprakları işgal edilebilir. Ama Millet Ruhu, Ulus Kimliği yok edilemez! Sanat ve edebiyat kurumları işgal edilebilir, sanatçı ve edebiyatçılar hapse atılabilir. Ama sanat ve edebiyat yok edilemez! Okullar, üniversiteler, laboratuvarlar, araştırma kurumları işgal edilebilir, bilim insanları hapse atılabilir. Ama bilim yok edilemez! Sivil ve asker bürokrasi, örgütler, kurumlar, dernekler, işgal edilebilir, insanlar hapse atılabilir, hatta öldürülebilir. Ama insanlık birikimi ve evrimi yok edilemez! Partiler, medya, hükümet, sivil ve asker bürokrasi, yasama, yargı ve hatta devlet işgal edilebilir, insanlar yok edilebilir. Harika Bir Haber Türkiye’nin En Geniş Kapsamlı İşitme Cihazları Best Hearing Aids Ama özgürlük, eşitlik ve adalet yok edilemez! *** Anayasa Mahkemesi, AYM, Cumhurbaşkanı’nın “Kanunla düzenlenmesi gereken konularda” yayımladığı Kanun Hükmünde Kararnameleri, KHK’leri iptal etti. İptal edilen bu KHK’ler arasında, üniversite rektörleri ve Merkez Bankası Başkanı atamaları da vardı. Buna karşılık, Cumhurbaşkanlığı İletişim Merkezi bir açıklama yayımlayarak özet olarak şunları söyledi: “Bazı basın yayın organlarında yer alan, ‘Anayasa Mahkemesi (AYM), Cumhurbaşkanı Erdoğan’ın, Merkez Bankası Başkanı ve rektör atama yetkilerini iptal etti’ iddiası doğru değildir.” Bahse konu KHK ile 2375 hükümle ilgili düzenleme yapılmıştır. AYM’nin kararında bu hükümlerin sadece bazılarında iptal kararı verilmiştir. Kamuoyunda da yankı bulan rektör ve Merkez Bankası Başkanı atamaları konusundaki iptal kararları, “KHK ile değil kanunla düzenleme olması gerektiği” gerekçesiyledir. Dolayısıyla esas bakımından bir iptal söz konusu değildir. (Dikkat, bu haklı değil, çünkü gerekçesi ne olursa olsun, iptal geçerlidir.) Mahkeme, kararların bugünden itibaren 12 ay sonra yürürlüğe girmesine karar vermiştir. Dolayısıyla mevcut uygulamalar açısından bir değişiklik bulunmamaktadır. (Dikkat bu cümle de haklı değil, çünkü bu uygulamaların 12 ay içinde düzeltilmesi gerekiyor.) *** Aslında İletişim Başkanlığı açıklamasının dile getirdiği yorumların ikincisi, AYM kararının, zorbalıkla da olsa, devlet işleyişi içinde yapılmış olan uygulamaların iptalinin doğuracağı muhtemel kargaşayı önlemek için verilmiş 12 aylık süreye ilişkindir. Birinci yorumun ise mantıki ve hukuksal bir anlamı yoktur zaten! *** Burada asıl sorun, Boğaziçi Üniversitesi özelinde kamuoyuna yansıyan ama bütün üniversitelerde gözlemlenen bilim karşıtı, özerklik karşıtı, siyasal ve ideolojik uygulama ve baskıların varlığıdır. CHP milletvekillerinin Boğaziçi Üniversitesi’ni ziyaretleri sırasında içeri alınmalarının Rektör emriyle engellenmesi skandalı, sonradan aşılmış olmasına rağmen kabul edilebilir bir rezalet değildir. *** Özetle, üçüncü kez Cumhurbaşkanı olması Anayasa tarafından yasaklanmış olmasına rağmen, adaleti ve şeffaflığı bile tartışmalı bir seçimle üçüncü kez görev yapmakta olan bir Cumhurbaşkanı, ülkeyi, özellikle de üniversiteleri ve Merkez Bankası’nı, yetkisi olmayan Kanun Hükmünde Kararnamelerle, KHK’lerle yönetiyor. Sonuçta, bilime aykırı kararlarla, enflasyon süper seviyelere fırlatıldı; dar ve sabit gelirliler açlığa mahkûm edildi. Adalete aykırı kararlarla insanlar hapiste. Ankara’nın göbeğinde ucu iktidara kadar uzanan siyasal bir cinayet işlenebildi. Ama ben hâlâ Cumhuriyete, Atatürk’e, Demokrasi’ye, Laikliğe, Sosyal Devlet’e, Hukuk Devleti’ne, Adalet’e, Eşitliğe, Özgürlüğe inanıyorum. VE İNSANLIK TARİHİ GÖSTERİYOR Kİ, SONUNDA, MUTLAKA AMA MUTLAKA, BEN KAZANACAĞIM!",https://www.cumhuriyet.com.tr/yazarlar/emre-kongar/bogazici-faciasi-sahsim-devleti-bilime-karsi-2226440
Emre Kongar,Türkiye’nin tapusu: Lozan,23 Temmuz 2024 Salı,"Yarın 24 Temmuz: Kanla ve gözyaşı ile kazanılan bir İstiklal Savaşı’nın sonucunda Yeni Türkiye Cumhuriyeti’nin Bağımsızlık Tapusu’nun, emperyalist camiaya boyun eğdirilerek onaylatılmasının yıldönümü! Emperyalist uşakları Lozan’ı sevmezler. Bağımsızlık karşıtları Lozan’ı sevmezler. Cumhuriyet karşıtları Lozan’ı sevmezler. Laiklik karşıtları Lozan’ı sevmezler. Atatürk karşıtları Lozan’ı sevmezler. Halifeciler, hilafetçiler Lozan’ı sevmezler. Lozan, Batı Emperyalizminin “Doğu Sorunu” dediği, Osmanlı’nın paylaşılması sorununu, Sevr ile birlikte, çöpe atmıştır. Lozan, Birinci Dünya Savaşı’nın sonunda imzalanan antlaşmalardan günümüze kadar başarıyla gelen tek antlaşmadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çünkü Lozan, Batı’nın “Hasta adam” dediği Osmanlı İmparatorluğu’nun yerine kurulan, Yeni Türkiye’nin Uluslararası Camia’daki Tapu Senedi’dir! *** Lozan karşıtlarının öne sürdükleri pek çok yalan yanlış iddianın en başında gelenlerinden biri, İstiklal Savaşı’nın Emperyalizme karşı bir savaş olmadığı, basit bir Türk-Yunan Savaşı olduğudur. Ünlü romancımız Kemal Tahir’in de desteklediği bu tez, tümüyle yanlıştır: Çünkü İstiklal Savaşı hem Emperyalistlere hem de onların şu uzantılarına karşı yapılmıştır: 1) Birleşik Krallık (İngiltere). 2) Fransa. 3) İtalya. (Bunların jandarmaları, askeri birlikleri, karakollar halinde, bütün Anadolu’ya yerleşmişlerdir.) 4) Batıdan taze kuvvetle saldıran Yunanistan. (Seferberlik ilanı ile oluşturduğu taze birliklerle.) 5) Doğudan taze kuvvetle saldıran Ermenistan. (ABD dahil, Batı ülkelerinin desteğiyle.) 6) Kuvayı Milliye’ye karşı kurulan, “Hilafet Ordusu” da denen, Padişah ordusu, Kuvayı İnzibatiye. (İngiltere Hilafet Ordusu’nun erlerine 30, teğmenlerine 60 ve alay komutanlarına 150 lira maaş bağladı. Silah, araç ve gereçlerini temin etti. Kuvayı İnzibatiye 1920 yılı Nisan ve Mayıs aylarında -Meclis açıldığı sırada- İzmit bölgesine yerleşti. İngiliz birlikleri de Hilafet Ordusu’nun arkasında konuşlandı. İzmit limanına gelen İngiliz savaş gemileri de mevzileri top ateşine tutacak bir biçimde demirledi. Sonunda asi Anzavur tarafından da desteklenen Hilafet Ordusu, Ali Fuat Paşa komutasındaki birliklerin zaferi ile yenildi ve kaldırıldı.) 7) Dürrizade’nin fetvasını imzalayan Vahdettin’in ölüm fermanı üzerine Mustafa Kemal’e karşı ayaklanan Halifeci asiler, aşiretler, tarikatlar. Özetle İstiklal Savaşı, Emperyalizmle ve onların hem dış hem de iç uzantılarıyla yapılan bir savaştı. *** Lozan’ı küçümseyen ve İstiklal Savaşı’nı basit bir Türk-Yunan Savaşı sayanlara tek bir sorum var: İstiklal Savaşı basit bir Türk-Yunan Savaşı idiyse Lozan’da Türkiye’nin karşısından neden şu 7+1= 8 ülke yer almıştı? İngiltere, Fransa, İtalya, Japonya, Yunanistan, Romanya Krallığı, Sırp, Hırvat ve Sloven Krallığı (Yugoslavya) ile Antlaşmayı imzalamayan ama gözlemci olarak katılan ABD’nin ne işleri vardı Lozan’da? Lozan hakkında çok kitap vardır: Bu konudaki son önemli kitap Alev Coşkun tarafından yazılan 1922-1923, Diplomat İnönü, LOZAN, adlı çalışmadır. (Kırmızı Kedi Yayınevi, İstanbul, 2019) *** Emperyalizm ile iç ve dış uzantıları, İsmet İnönü’nün şu anısını hep uygulamak istediler ve bir ölçüde başardılar da: İ. İNÖNÜ: “İngiliz delegesi Lord Curzon ‘Lozan Muahedesi’nden memnun ayrılmıyoruz, hiçbir dediğimizi yaptıramadık. Harap bir memleket alıyorsunuz. Bunu imar etmeyecek misiniz, neyle, nasıl yapacaksınız? Para bir bunda var (Amerikan delegesini işaret etti) bir bende var. Geleceksiniz para isteyeceksiniz, diz çökeceksiniz, reddettiklerinizin hepsini cebimden çıkarıp size göstereceğim’ dedi. Bunu hiçbir zaman unutmam.” *** KAHROLSUN SEVR, YAŞASIN LOZAN!",https://www.cumhuriyet.com.tr/yazarlar/emre-kongar/turkiyenin-tapusu-lozan-2230069
Emre Kongar,Siyaseten katl,21 Temmuz 2024 Pazar,"Türkiye bugünlere siyasal cinayetlerle getirildi: Siyasal cinayetlerle, önce 12 Mart 1971 Askeri Darbesi’nin önü açıldı. Kıbrıs Harekâtı’nı yapan Ecevit’in Erbakan ile yaptığı ortak hükümeti bozması sağlandıktan sonra, dinci, ırkçı ve liberal sağ partilerin uzun süren müzakereleri sonucunda 1975’te kurulan Birinci Milliyetçi Cephe Hükümeti zamanında, Meclis’te sadece 3 sandalyesi bulunan MHP’ye, “Güvenlikten Sorumlu Başbakan Yardımcılığı” verildi. 1975’ten sonra, siyasal cinayetler, çift rakamlı sayılardan üç rakamlı sayılara fırladı. Bu dönemde birçok Demokrat, Atatürkçü, Laik ve solcu yazar, akademisyen katledildi, Kahramanmaraş ve Çorum katliamları yaşandı. Böylece 12 Eylül 1980 Askeri Darbesi’ne gidildi. 1990’lı yıllarda, Prof. Muammer Aksoy’un katliyle, yeni bir siyasal cinayetler dalgası başladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sonunda, yine bir Ecevit Ortak Hükümeti, bu kez, Bahçeli tarafından bozuldu ve bugünkü iktidar oluştu. *** “Siyaset”, Demokratik bir toplumda, bir ülkeye en üst düzeyde hizmet etmek sanatıdır. Günümüzün çağdaş devlet yapısında, cinayetin bir siyasal araç olarak kullanılması, kesinlikle kabul edilemeyen, düşünülmesi bile yanlış olan bir yöntemdir. Ama Ortaçağ Devletleri’nin monarşik yapılarında, kralların, sultanların, padişahların katledilmeleri ya da rakiplerini, düşmanlarını katletmeleri, o dönem siyasetinin “normal araç ve yöntemlerinden” biri olarak tarihe geçmiştir. Türk-İslam tarihinde, düşmanları ya da rakipleri tarafından katledilen ve/veya onları katleden pek çok hükümdar vardır. Nitekim “Siyaset”, Osmanlı’da Padişah’ın verdiği ölüm cezası anlamına da gelir. Prof. Ahmet Mumcu, “Osmanlı Devleti’nde Siyaseten Katl” adlı kitabında özetle şunları anlatır: Osmanlı Devleti’nin tek ve mutlak egemeni olan padişah, kendi otoritesine yönelik en küçük bir sınırlama girişimi ya da kendisinin dışındaki bir otoritenin ortaya çıkmasını, iktidarını sürdürebilmek için, ortadan kaldırmak zorundaydı. Bunun tek ve en güvenli çaresi de bu tür girişimlerde bulunan devlet adamlarını katlettirmekti. 15. yüzyıl ortalarına kadar mutlak otoritelerini henüz tam olarak kuramamış olan hükümdarlar, Fatih Sultan Mehmet’in, Vezir-i Âzamı Çandarlı Halil Paşa’yı ortadan kaldırmasının ardından, siyaseten katl önlemine sıkça başvurur oldular. II. Bayezid’in, döneminde oldukça güçlenen devşirme devlet adamları partisinin elebaşı olup, kendisini tehdit ederek istediğini yaptıran Arnavut devşirmesi Gedik Ahmet Paşa’yı katlettirmesiyle, devşirme diktatörlüğü kesin olarak sona ermiş ve artık “kul”lar, başka yollardan kendilerini kabul ettirme yoluna sapmışlardı: İftira, entrika gibi yöntemlerle başa geçmek, yine bu yolla ortaklıkta hâkim olmak, fakat efendileri padişaha açıkça karşı gelmemek yolu. Buna rağmen devşirme partisinin, kendi organı Yeniçeri Ocağı ile hükümet darbeleri yaptığı görüldü. Hükümdarı tahtından indirip yerine başka bir şehzadeyi padişah yapmak isteyen devlet adamları, isyancılar tarafını tutup bu saltanatın “haksız” olduğuna karar veren ulema, padişah hakkında ileri geri, ölçüsüzce konuşan ve ona söven herhangi rütbedeki biri ile Sünni İslama aykırı düşüncelere sahip olanlar, siyaseten katl yoluyla cezalandırıldı. Hangi hareketin isyan sayılacağını belirlemek konusunda geniş bir takdir hakkına sahip olan padişah, ulemadan aldığı fetva yoluyla siyaseten katlleri meşrulaştırdı. (https://www.kitapyurdu.com/kitap/osmanli-devletinde-siyasetten-katl/91119.html) *** Ankara’da bir suikast sonucu katledilen Sinan Ateş’in eşi Ayşe Ateş, 19 Temmuz’da yapılan duruşma sonrasında şu uyarılarda bulundu: “Bu siyasi cinayet bütün karanlık yönleriyle aydınlatılmazsa Türkiye daha büyük bir karanlığa doğru sürüklenecek. Buradan alınan cesaret, yeni siyasi cinayetlerin kapısını aralayacak Bu siyasi cinayeti dile getiren gazetecileri, siyasetçileri hedef tahtasına koyup ‘Helalleşmeyeceğiz, hesaplaşacağız’ tehditlerini bol keseden savurmaya başladılar. ‘Konjonktür müsait olduğunda fiili eylem yapacağız’ şeklinde paylaşımları dolaşıma soktular. Bu yargılamadan yakayı sıyırır, paçayı kurtarırlarsa olacaklar gün gibi ortada değil mi?” *** Eski Ülkü Ocakları Genel Başkanı Alaattin Aldemir Cuma günü saat 14.30-14.40 dolaylarında Ülkü Çoban’ın TELE 1’deki “Gün Ortası” programında şunları söyledi: “MHP halkın gözünde kriminal bir zemine oturuyor. Sinan Ateş mevzusunu kapatamazlar. Bu yara kanar.” *** Dilerim iktidar bu seslere ve bu uyarılara kulak verir de ülkemiz yeni bir kaosun içine sürüklenmez!",https://www.cumhuriyet.com.tr/yazarlar/emre-kongar/siyaseten-katl-2229353
Emre Kongar,Kaç koyduk? Kaç alamadık!,09 Temmuz 2024 Salı,"Irak Harekâtı için “Bir koyup üç alacağız” denmişti! Suriye Savaşı için de söylenen “Şam’da Emevi Camisi’nde namazımızı kılacağız” sözü belleklerdedir. *** Dünya stratejisi, Sovyetler Birliği’nin çökmesi ve Küreselleşme denilen dönemin başlaması ile değişmişti. Fakat Küreselleşme dönemi tek düze, tek doğrultuda gelişen bir dönem değildi. Bugün en azından, “Küreselleşmenin İkinci Aşamasını” yaşıyoruz: İnsanlık tarihinin üçüncü büyük devrimi olan “Bilişim Devrimi”nin başlangıç dönemi olan Küreselleşme’nin, “Birinci Aşaması” 1989’da Avrupa’da, Berlin Duvarı’nın yıkılmasıyla başlamış, 2001’de Amerika’ya yapılan 11 Eylül El Kaide saldırısıyla bitmişti. 11 Eylül saldırısıyla Küreselleşme’nin “İkinci Aşaması” başlıyordu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu İkinci Aşama’nın Birinci Aşama’dan farkları şöyle özetlenebilir: 1) Birinci Aşama’da ortaya çıkan “Amerika Birleşik Devletleri’nin siyasal ve askeri liderliği” İkinci Aşama’da “Amerika Birleşik Devletleri’nin askeri işgali”ne dönüştü. 2) Birinci Aşama’da ortaya çıkan “Uluslararası sermayenin ekonomik egemenliği”nin, daha önce öne sürüldüğü gibi yoksul ve zengin uluslar arasındaki farkı azaltmadığı, tam tersine bu farkın artmasına yol açtığı, İkinci Aşama’da anlaşıldı. 3) Birinci Aşama’nın kültürel etkisi olan “mikro milliyetçilik ve mikro dinciliğin”, yani ulus devletlerin bölünmesinin, barış ve istikrar değil, kargaşa ve kanlı çatışmalar getirdiği görüldü. Küreselleşme’nin İkinci Aşaması’nda terör eylemleri arttı ve dünya çapında genişledi, ulus devletlerin güçsüzleşmesi, dünyadaki eşitsizlikleri, adaletsizlikleri ve istikrarsızlığı artırdı. Bu dönemde, ABD’nin Ortadoğu ve Kuzey Afrika’daki Büyük Ortadoğu Projesi, BOP olarak başlayıp, sonradan Genişletilmiş Ortadoğu Projesi, GOP olarak devam eden müdahaleci “Ilımlı İslam” (Amerikancı İslam) politikaları, Ortadoğu’yu ve Kuzey Afrika’yı kana buladı. Irak’ın işgali, hem bu istikrarsızlık sonuçlarını dünyanın gözüne soktu hem de Aydınlanma ve Endüstrileşme’den nasibini almamış, aşiret ve mezhep aşamasında kalmış din-tarım toplumlarında demokrasinin olanaklı olamayacağını gösterdi. Suriye Savaşı ise hem “Ilımlı İslam” (Amerikancı İslam) politikasının yanlışlığını hem de ABD’nin, Rusya-İran-Çin ittifakını dikkate almadan, Ortadoğu’da istediği gibi at oynatamayacağını gösterdi. *** Bu arada Libya, Irak ve Suriye dışında en büyük bedeli Türkiye ödedi: 1) ABD’nin “Ilımlı İslam” projesi ile, Erbakan’dan ayrılan Erdoğan grubu iktidara geldi. 2) Silivri Davaları ile, Sivil ve Asker Bürokrasi, Üniversiteler, Medya gibi, Demokratik Cumhuriyetin temel kurumları çökertildi. 3) Sonunda bir askeri darbe girişimi bahanesiyle ilan edilen Olağanüstü Hal ortamında Anayasa da yasalara aykırı bir oy sayımının uygulandığı halkoylaması ile değiştirilerek, tek kişiye bağımlı NeoPatrimonyal Sultanizm denilen “Şahsım Devleti” kuruldu ve rejim hem keyfileştirildi hem de iyice otoriterleştirildi. 4) Bu arada, Irak Savaşı sırasında, savaştan ve ambargolardan dolayı 100 milyar dolardan fazla zarar edildi. 5) Suriye Savaşı sırasında da birkaç yüz milyar bedel ödeyen Türkiye, ayrıca yüzlerce de, şehit verdi. 6) Güney ve Doğu sınırlarımızın bazı bölgeleri kevgire döndü. 7) İslamcı terör örgütleri ve PKK uzantıları sınır ötesinde de güçlendi. 8) Bütün bunların sonunda, ülkenin nüfus yapısı da 10 milyondan fazla oldukları gayri resmi olarak söylenen, kültürümüze yabancı sığınmacılarla değiştirilmeye başladı. Bu değişmenin olumsuz sonuçları, toplumsal ve siyasal huzursuzluklar yoluyla dışa vurulmaya başladığı için, saklanamaz hale geldi. *** Bütün bu olumsuz süreçlerin sorumlusu olan iktidar, seçmen nezdindeki desteğini de kaybedip ikinci sıraya düşünce, Ortadoğu’daki yanlışlardan dönme belirtileri vermeye başlamış görünüyor. Dilerim çok geç de olsa, Suriye ile ilişkiler düzeltilir.",https://www.cumhuriyet.com.tr/yazarlar/emre-kongar/kac-koyduk-kac-alamadik-2225287
Emre Kongar,El etek öpmek,18 Temmuz 2024 Perşembe,"Sevgili okurlarım, bizim kültürümüzde, yanlış tutum ve davranışları eleştirmek için söylenen özdeyişler hiç de az değildir: Örneğin, “Devletin malı deniz, onu yemeyen domuz” özdeyişi, rüşvetçi devlet memurları ve politikacılar için söylenmiştir. Benim eskiden birlikte program yaptığım bir “liberal” gazeteci, doğru olmayan bir şey söylediğinde veya söylenmesini önerdiğinde, “Yalandan kim ölmüş” derdi. Yine Padişahlık döneminde, devlet memurlarını ve politikacıları eleştirmek için söylenen şu özlü söz bugünkü yazımın ilham kaynağı oldu: “El etek öpmekle dudak aşınmaz.” *** “https://antalyabugun.com.tr/makale/el-etek-opmekle-dudak-asinmaz-” internet adresindeki makalesinde Dr. Ali Yılmaz, bu deyim için şöyle diyor: “Türk/Osmanlı kültüründe el etek öpme geleneği vardı. Padişahların, yüksek yöneticilerin elleri etekleri öpülürdü... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böyle geleneği olan, ‘El etek öpmekle dudak aşınmaz’ diye bir de atasözü bulunan bir toplumda... El etek öpme alışkanlığı biter mi?” Sonra şöyle devam etmiş: “El etek öpmek, ‘para ve makam sahibi kişiler ne yaparsa yapsın onları sürekli övmek, her sözünü ve davranışını beğenmek’ anlamında kullanılan bir deyimi ifade eder.” El öpmek âdeti zamanla, padişahların güvenliği için, çok yanına yaklaşmadan etek, saçak öpmek biçiminde yaygınlaşmıştır. *** Dr. Ali Yılmaz, el etek öpmeyi irdelediği yazısında, benim de katıldığım şu yargıları belirtiyor: Para kazanmanın veya bir makam elde etmenin yolu “büyükler”in takdir ya da lütfuyla oluyorsa, bu toplum geri kalmış bir toplumdur. Zira krallar ve padişahlar aynı zamanda velinimettir. “Hiyerarşik toplum” tipinde baş başa bağlıdır, başlar da padişaha...” Böyle bir toplumda, özgür irade gelişmediği gibi kariyer ve liyakatin de bir önemi yoktur. “Padişah efendimize; biat et! Sadakat göster! O zaman işin kolay! Allah yürü ya kulum... der.” Halbuki Çağdaş toplumlarda bir makama gidildiğinde, kimse o makam sahibinin elini eteğini öpmek zorunda değildir. *** Özel Harekât Başkanı Polis Müdürü Süleyman Karadeniz, MHP Genel Başkanı Devlet Bahçeli’nin ziyareti sırasında, onun elini öpünce Türkiye’de haklı olarak kıyamet koptu: CHP, Polis Müdürü’nün derhal görevden alınmasını istedi. Yasadışı faaliyetleri dolayısıyla mahkûm olan eski Özel Harekât Başkanı İbrahim Şahin’in marifetleri hatırlatıldı. Olayın zamanlaması da çok manidardı: Çünkü tam bu sırada, Sinan Ateş cinayetinin MHP’ye ve Ülkü Ocakları’na uzanan kanıtlarının örtbas edilmesi tartışılıyor ve bu olayın Emniyet ile MHP arasındaki ilişkiler bakımından kamuoyunda kaygılar yarattığı konuşuluyordu. Örneğin, dün Birgün Gazetesi’nde araştırmacı gazeteci Timur Soykan’ın, bu cinayete adı karışan bir Ülkü Ocakları mensubuyla iki Emniyet görevlisi arasındaki internet yazışmalarını aktardığı “Polis el öpünce...” başlıklı yazısının sunuşu şöyleydi: “Sinan Ateş cinayetinde, cinayeti azmettirmekten yargılanan eski Ülkü Ocakları Yöneticisi Tolgahan Demirbaş’ın telefon mesajları, Emniyet müdürlüğünün Ülkü Ocakları’nın arka bahçesine dönüştüğünü gözler önüne serdi.” *** Sevgili okurlarım ben, polisimizin ve yargı mensuplarımızın çoğunluğunun, görev bilincine sahip ve Hukuk Devleti’ne saygılı kişilerden oluştuğunu düşünüyorum. Ama birkaç çürük elmanın, yargıyı da Emniyeti de kamuoyu nezdinde kirleteceğini de biliyorum. Unutmayalım, bazen tek bir çürük elma bile, hem bütün kuruma hem de kendisine o kadar büyük bir zarar verebilir ki öyle bir zararı, hiçbir düşman veremez!",https://www.cumhuriyet.com.tr/yazarlar/emre-kongar/el-etek-opmek-2228477
Emre Kongar,Enflasyon oranları: karşı devrimin iflası,04 Temmuz 2024 Perşembe,"Dün TÜİK ve ENAG tarafından açıklanan enflasyon oranları Türkiye’yi 66 yıldır yöneten “Karşı Devrim’in” iflasını ilan ediyor! Karşı Devrim, henüz Sanayi Devrimi’nin toplumsal, ekonomik ve kültürel gelişmesini tamamlayamamış, Demokratik Rejim için gerekli olan sınıf bilincini geliştirememiş Türkiye’de, 1950’de iktidar oldu. İktidar olunca, Cumhuriyet Devrimi’nin bütün kazanımlarını, DinTarım Toplumu değerlerini ölçüt alarak “Millete mal olmuş devrimler, millete mal olmamış devrimler” ayrımına tabi tuttu ve yozlaştırdı. Bugüne kadar 1961- 1965 dönemi ile 1974 ve 1978-1979 yılları hariç, 66 yıl boyunca, kimi zaman askeri darbeler, kimi zaman da sivil sağ hükümetlerle iktidarını sürdürdü: Temelleri Mustafa Kemal Atatürk tarafından atılan Türkiye Cumhuriyeti’nin 66 yıl boyunca yöneten Karşı Devrim’in ülkeyi getirdiği yer net olarak şöyle: 1) Çevre, kentler, tarihsel alanlar ve deniz kenarları başta olmak üzere, tahrip edildi. Çevre tahribatı hızını artırarak devam ediyor. Erzincan, İliç, Anagold felaketinin çevre raporunun altında imzası olan ve İstanbul Belediye Başkanlığı seçimini yitiren Murat Kurum’un “Çevre Bakanı” olarak atanması bunun işareti. 2) Nüfus, bilimsel eğitimden uzaklaştırıldı, din eğitimini esas alan bir müfredatla, yeterli bilimsel eğitim alamamış olan yeni bir nüfus üretildi. Tarikatları Sivil Toplum Kuruluşu kabul eden ve Milli Eğitim Bakanlığı olarak hem onların dernek ve vakıflarıyla hem de Diyanet İşleri Başkanlığı ile protokoller imzalayarak din eğitimine devam eden Bakan Yusuf Tekin’in ilan ettiği “Türkiye Yüzyılı Maarif Modeli” müfredat programı, bu “Dine Dayalı Karşı Devrim Eğitiminin” hızla devam edeceğini belirtiyor. 3) Nüfusun doğal yapısı, 10 milyonu aşan “sığınmacı” ya da “kaçak mülteci” denilen insanlarla değiştirildi. Komşu ülkelerden ve İslam ülkelerinden kaçan nüfus ülkeye alınarak, toplum yapısı ve seçmen niteliği değiştirildi! 4) Sinan Ateş Cinayeti’nin ilk, Ankara Gar Katliamı’nın son duruşmalarında gözlemlendiği gibi, Adalet, hâlâ siyasetin etkisi altında. Adaletin nasıl yozlaştırıldığına ilişkin olarak yayınlanan kitaplar kütüphanelerin raflarına sığmıyor. Yolsuzluk dosyaları ve bu dosyaların mahkemelerdeki serüvenleri, gazetecilerin köşelerinde ve yayımlanan kitaplarda. 5) Sağlık hizmetleri çıkmazda! Doktorlar yurtdışına kaçıyor. Hastanelerden randevu almak zor. Sağlık hizmetlerine ulaşmak hem zor hem de pahalı. 6) Dün TÜİK tarafından ilan edilen yıllık, aylık ve altı aylık enflasyon oranlarıyla, milyonlarca emekli, ücretli ve maaşlı yeniden açlığa mahkûm edildi. İlan edilen oranlar ve kararlarla, 4 milyona yakın emekli, enflasyon karşısında sıfır maaş artışı alırken, milyonlarca emekli ve emekçi de, zaten gerçeklerden daha düşük olarak ilan edilen enflasyon oranlarının bile çok gerisindeki ücret ve maaş artışı verilerek yoksulluğa mahkûm edildi. *** Özet olarak, “Karşı Devrim”, Atatürk’ün kurduğu Türkiye Cumhuriyeti’ni 66 yıldır yıkmaya çalıştı... Ama henüz kendi devletini kuramadığı için bunu bütünüyle başaramadı!",https://www.cumhuriyet.com.tr/yazarlar/emre-kongar/enflasyon-oranlari-karsi-devrimin-iflasi-2223596
Emre Kongar,Arap emperyalizmine sığınan iktidar (1),25 Temmuz 2024 Perşembe,"Türkiye’yi tehdit eden iki emperyalizmin, Batı ve Arap Emperyalizmleri olduğunu daha 1970’lerde söylemeye ve yazmaya başlamıştım. Bu teşhisimde “Bir ülkenin bir başka ülkenin artı ürününü veya artı değerini doğrudan veya dolaylı yollarla kendisine aktarması” olarak tanımladığım “Emperyalizm” kavramının kültür ayağını biraz abartmıştım. Ama Suudi Arabistan’ın Rabıta yoluyla yaptığı mali katkıları ve Erdoğan-AKP iktidarının 22 yıllık yönetimi sonunda, din ve kültür üzerinden Türkiye’yi yönlendiren Arap Emperyalizminin mali ve ekonomik ayağının da güçlenmeye başladığını unutmayalım. *** Seçmen desteği gittikçe zayıflayan Erdoğan/AKP iktidarı, bu kez baktı ki kurduğu Şahsım Devleti, mevcut seçmen tarafından desteklenmiyor, yanlış politikalarından dönmek yerine, seçmen niteliğini değiştirmeye yöneldi. İktidar, seçmen niteliğini yani toplumsal ve kültürel yapıyı değiştirmek için biri bilinen öteki, bu çağda akla pek gelmeyen, iki yol kullanıyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilinen birinci yol eğitim: Maarif Müfredat Programı ile Öğretmenlik Meslek Kanunu çerçevelerinde, Milli Eğitim Bakanlığı’nın tarikatların vakıf ve dernekleri ve Diyanet İşleri Başkanlığı ile resmi işbirliklerine gitmesi, seçmenin, yıllar içinde dinci iktidarın destekçisi haline getirilmesinin bilinen eğitim yolu. Bu çağda akla pek gelmeyen ikinci yol ise “Sığınmacı Arap göçü almak.” Yaklaşık seçmen sayısının 60 milyon dolayında olduğu düşünülür ve sığınmacıların sayısının da 12 milyona ulaştığı iddiaları dikkate alınırsa, Türkiye’deki seçmenlerin beşte birine karşılık olan (ve elbette henüz seçmen olmayan) bir sığınmacı nüfusun yaratacağı siyasal, ekonomik, kültürel sorunlar ve olasılıklar, insanın tüylerini diken diken edecek düzeye ulaşmaktadır. *** Arap Emperyalizmi konusunda, sevgili dostum acar gazeteci Örsan Öymen’in oğlu, “köşedaşım” Felsefeci Prof. Örsan K. Öymen, 16 Mayıs 2022 tarihinde “Arap emperyalizmi ve Türkiye’nin Araplaşması” başlıklı çok güzel bir yazı yazdı. Bu yazının bir bölümünü aynen aktarıyorum. *** Geçmişte Sümer, Hitit, Urartu, Asur, Yunan, Roma ve Bizans uygarlıklarına ev sahipliği yapan Anadolu coğrafyası, Orta Asya’dan Anadolu’ya göç eden Türklerin Şamanizmi terk edip, Arabistan’da 7. yüzyılda ortaya çıkan İslam dinini benimsemek zorunda kalmasından dolayı, Selçuklu ve Osmanlı imparatorlukları döneminde, Arap kültürünün etkisi altına girmeye başladı. Araplar 7. yüzyılda önce, bölgenin en köklü uygarlıklarından birisi olan Pers uygarlığını asimile ettiler, Pers kültürünü din üzerinden Araplaştırdılar, Perslere yönelik saldırılar ve işgaller gerçekleştirerek İran-Pers topraklarındaki Zerdüşt dinini ve kültürünü ortadan kaldırdılar, Persleri İslam dinini benimsemeye zorladılar. Daha sonra, hem Araplar hem de Persler, Orta Asya’dan batıya doğru göç eden ve Şaman olan Türkleri, İslam dinini kabul etmeye zorladılar. Ancak Anadolu’daki Arap etkisi, Selçuklu ve Osmanlı döneminde bile belirli sınırlar içinde kaldı, Anadolu’nun daha önceden var olan yerel ve yerleşik kültürleri de Orta Asya’dan Anadolu’ya göç eden Türklerin kültürü de belli bir ölçüde varlığını korumayı başardı. Anadolu’da yaşayan nüfusun, çok küçük bir azınlık dışında, hiçbir zaman Arap olmaması, halkın anadilinin Arapça olmaması, din üzerinden aktarılan Arap kültürünün etkisini belli bir ölçüde sınırladı. *** Yarın Arap Kültür Emperyalizmi ekseni üzerinden, Maarif Müfredat Modeli ve Öğretmenlik Meslek Kanunu ile devam edeceğim.",https://www.cumhuriyet.com.tr/yazarlar/emre-kongar/arap-emperyalizmine-siginan-iktidar-1-2230885
Emre Kongar,TÜİK suç işliyor!,11 Temmuz 2024 Perşembe,"Sevgili okurlarım, bugün TÜİK Başkanı’nın açıklamalarını ve TÜİK’in eski bilgi ve verileri sitesinden kaldırmasını eleştireceğim. TÜİK Başkanı, TÜİK’in enflasyon oranlarını gerçeklerden DÜŞÜK olarak açıklamasını savunurken “Türkiye’deki şirketler enflasyonist ortamı kullanarak normalde alması gereken kârlardan daha yüksek fahiş kârlar elde ediyorlar. Enflasyondan bağımsız şirket kârlarına bağlı bir fahiş fiyat artışı var. Bu etki, pandemi sonrasından itibaren gözlemleniyor” demiş: Böylece, açıklanan sayıların ve oranların, “gerçek yaşananlardan” farklı olduğunu itiraf etmiş! *** Aslında TÜİK, mahkeme kararına rağmen, hesaplama sepetindeki mal ve hizmetleri açıklamayarak suç işliyor. Haberleri ve yorumları inceler, irdelerken DİSK’in bu konudaki açıklaması önüme çıktı. Benim yazacağım hususları çok özlü ve güzel bir biçimde dile getirmişler. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bu nedenle aşağıda, DİSK’in açıklamasından bazı bölümleri alıntılıyorum. *** TÜİK BAŞKANI ÇARPITMAYA VE YANILTMAYA SON VERMELİDİR! BİR KAMU GÖREVLİSİ OLAN TÜİK BAŞKANI ÖNCELİKLE KESİNLEŞMİŞ YARGI KARARLARINA UYMALIDIR! TÜİK Başkanı Ocak 2003’ten Mayıs 2022’ye kadar kesintisiz bir biçimde her ay açıkladıkları ve doğru kabul ettikleri ortalama madde fiyat listesini neden kararttıklarına ikna edici yanıtlar veremiyor. TÜİK dün (9 Temmuz 2024) Mayıs 2022 öncesi ortalama madde sepeti fiyat listesi verilerini de TÜİK’in sitesinden kaldırdı. TÜİK Başkanı kesinleşmiş yargı kararlarının, Anayasa ve yasaların gereği olan ortalama madde fiyat listesini derhal açıklamak zorundadır. TÜİK Başkanı iki yıl süren ve TÜİK’in birçok kez kaybettiği hukuki süreci tahrif ederek şöyle diyor: “CİMER üzerinden hesaplamayı durdurduğumuz bilgileri istediler. İlave hesaplama gerektirdiği için alamadılar. TÜİK’i değil Adalet Bakanlığı Bilgi Edinme Kurulu’nu dava ettiler. Hukuka aykırı bir yürütmeyi durdurma kararı aldılar. Karar fiili imkânsızlık nedeniyle uygulanamadığı için TÜİK yöneticileri hakkında suç duyurusunda bulundular, savcı soruşturmaya yer görmedi.” TÜİK Başkanı konuyu açıkça çarpıtıyor ve istinaf aşamasında kesinleşmiş yargı kararını “Hukuka aykırı bir yürütmeyi durdurma kararı aldılar” diyerek itibarsızlaştırmaya çalışıyor. TÜİK Başkanı kesinleşmiş yargı kararlarını geciktirmeksizin uygulamakla yükümlüdür. Kesinleşen yargı kararları sonrasında madde fiyat listesinin açıklanması için yaptığımız başvuruya ise TÜİK bu kez “2022 yılı mayıs ayından itibaren Kurumumuz tarafından hesaplanmayan ve yayımlanmayan ortalama madde fiyatlarının, halen Kurumda mevcut olmaması nedeniyle gönderilmesi mümkün olmamıştır” şeklinde yanıt vermişti. TÜİK Başkanı Erhan Çetinkaya, 9 Temmuz 2024 tarihinde yaptığı açıklamada ise ortalama madde fiyatlarının ellerinde bulunduğu ancak hesaplamasının ağır bir iş yükü oluşturduğunu, zaten dünyada başka kimsenin de açıklamadığını iddia etmiştir. TÜİK tarafından farklı tarihlerde yapılan bu açıklamalar birbiriyle tutarsızdır, çelişkilidir. Bu tutarsız açıklamalar göstermektedir ki madde fiyat listesinin gizlenmesinin sebebi Türkiye’de gerçek enflasyonu gizlemektir. *** DİSK Bildirisi, daha sonra TÜİK Başkanı’na 6 soru sorarak ve yargı kararlarına uyulmasını emreden Anayasa hükmünü anımsatarak devam ediyor ve şöyle bitiyor: Lafı dolandırmak yerine görevinizi yapıp enflasyona esas ortalama madde fiyatlarını derhal açıklayın. Yargı kararlarını hiçe sayanların cezalandırılması için mücadelemiz sürecek! *** Sevgili okurlarım, bir ülkeyi iflas ettirmek çok zordur: Ancak eldeki veriler saklanarak ve saptırılarak, hortumları ve yağmaları gizlemek, özellikle de orta ve alt gelir gruplarının paralarına el koymak için kullanılıyorsa, kolaylaşır!",https://www.cumhuriyet.com.tr/yazarlar/emre-kongar/tuik-suc-isliyor-2226088
Emre Kongar,"Dicle’de koyun, Ankara’da Sinan Ateş",07 Temmuz 2024 Pazar,"Eski Ülkü Ocakları Genel Başkanı ve Hacettepe Üniversitesi Öğretim Üyesi Doç. Dr. Sinan Ateş, 30 Aralık 2022 günü, Türkiye’nin Başkenti Ankara’nın göbeğinde, arkadaşları Selman Bozkurt ve Ahmet Keçik ile, Çankaya’da, Cuma Namazı çıkışında, tabanca ile katledildi. BU CİNAYET KİMİN MESULİYETİ ALTINDADIR? Bu soruya yanıtı, zamanın Başbakanı, şimdiki Cumhurbaşkanı Recep Tayyip Erdoğan 20 Mayıs 2014 günü öğleyin saat 12.42’de, eski adı Twitter olan sosyal medya ortamı X’de, bu cinayetten 8 yıl önce vermiş: Recep Tayyip Erdoğan @RTErdogan Bu ülkenin başbakanı olarak açıkça ifade ediyorum ki Dicle’nin kenarında kurdun kaptığı bir koyun bile benim mesuliyetim altındadır. ÖS 12.42-20 May 2014 *** Sevgili okurlarım, Sinan Ateş bir “koyun” değil, bir insandır. “Kurdun onu kaptığı yer”, “Dicle nehrinin kenarı” değil, Türkiye’nin Başkenti Ankara’nın göbeğidir. Yukarıda alıntıladığım kendi ifadesine göre, Sinan Ateş Cinayeti, evleviyetle (ilk öncelikle) Recep Tayyip Erdoğan’ın mesuliyeti altındadır! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ben söylemiyorum, bizzat Recep Tayyip Erdoğan söylüyor! Dolayısıyla, madem ki Sinan Ateş korunamamıştır, katledilmesi önlenememiştir, hiç olmazsa tetikçilerinin ve azmettiricilerinin yakalanıp, yargılanıp cezalandırılmaları sorumluluğu (mesuliyeti), herkesten önce, Recep Tayyip Erdoğan’ındır. *** Erdoğan’ın gönderme yaptığı “Dicle’nin kenarındaki koyun” öyküsü Hz. Ömer’e ilişkin bir İslam efsanesine dayanır. Bu efsanenin genel kabul gören biçimi şöyledir: “Bir gün insanlar (kimilerine göre Hz. Ali), Hz. Ömer’i, binekli olarak, telaş içinde, bir yere giderken görür ve sorarlar: ‘Ya Emirül Müminin nereye gidiyorsun?’ Yanıt verir: ‘Devlete ait develerden biri kaçmış, onu aramaya gidiyorum!’ O zaman şöyle derler: ‘İnan ki senden sonra bu milleti idare edecek olanlara ağır bir yük bırakıyorsun! Herkes senin yaptığını yapamaz!’ Bunun üzerine Hz. Ömer şöyle konuşur: ‘Hz. Muhammed Aleyhissalatü Vesselamı, hak Peygamber olarak gönderen Allah’a yemin ederim ki Fırat kenarında bir oğlak kaybolsa (yahut bir kurt bir koyunu kapsa) korkarım ki kıyamet gününde onun bile hesabı Ömer’den sorulur!’” Bu bir efsanedir; Hz. Ömer’in böyle dediği kesin değildir ama Hz. Ömer’i ve onun adaletini tanımlamak için yaygın olarak kullanılan bir öyküdür. İstiklal Marşı’mızı da yazan ünlü şairimiz, Mehmet Akif “Kocakarı ile Ömer Şiiri”nde bu efsaneye şöyle bir gönderme yapar: Evet, hilafeti yüklenmeyeydi vaktiyle. Kenar-ı Dicle’de bir kurt aşırsa bir koyunu, Gelir de adl-i İlahi sorar Ömer’den onu! İşte Erdoğan’ın iletisinde sözünü ettiği “mesuliyet” (sorumluluk) budur. *** Ama Mehmet Akif’in tanımladığı “mesuliyet”, “Dicle’nin kenarındaki koyun” ile bitmiyor. Bakın Akif “Bir damla kan döken” için ne diyor: Zemine gadr ile bir damla kan dökünce biri: O damla bir koca girdab olur boğar Ömer’i! *** Sinan Ateş’in dökülen kanının “girdab olup” kimi “boğacağını” iktidar ve yargı göstermese de vicdanlar gösterecek! Bu arada Osman Kavala’nın yeniden yargılanmasının kabul edilmediğini ve onun da vicdanlara havale edildiğini belirtelim.",https://www.cumhuriyet.com.tr/yazarlar/emre-kongar/diclede-koyun-ankarada-sinan-ates-2224641
Emre Kongar,Bütün canlılar için adalet!,14 Temmuz 2024 Pazar,"Bütün canlılar, özellikle de kadınlar, çocuklar, hayvanlar, haksızlık ve hukuksuzluğa uğrayanlar için ADALET: Eski adı Twitter olan, Sosyal Medya Ortamı X’den birkaç örnek! Her biri bir “örnekolay”... Ama siz onları TÜRKİYE’DEKİ ADALET SORUNU olarak okuyun lütfen! *** Halk TV’nin X hesabından yaptığı paylaşımdan satırlar: 23 gündür kayıp olan Erva’nın cesedi inşaatta 6 parça halinde bulundu Cinayet şüphelisi olarak gözaltına alınan 43 yaşındaki Fetih Dağlı’nın, ilk sorgusunda “Kız, senin olayım dedi ben kabul etmeyince sokağa çıkar bana tecavüz etti diye bağırırım deyince ben de korktum boğdum” şeklinde ifade verdiği öğrenildi. Daha önce bir cinayetten denetimli serbestlikle serbest kaldığı belirtilen Dağlı, adli kontrol şartıyla serbest bırakılmıştı. *** Gezi Davası’nda haksız ve hukuksuz yere hapsedilmiş olan Tayfun Kahraman’ın eşi, Dr. Meriç Demir Kahraman’ın X hesabından yaptığı paylaşımdan satırlar: 12 Temmuz 2024, Silivri, 78. kapalı görüş: Tayfun’dan herkese selam! Adil yargılanmadığımız, delilsiz ve hukuksuz bir dava sonucunda aile birliğimizi bozan 116 hafta yaşadık. Hakkımızın, hukukun hoyratça çiğnenmesine karşı bu ülkede hakikatin ve adaletin yanında birileri olduğuna inanıyoruz. Anayasa Mahkemesi’nin, başvurumuzu en kısa zamanda inceleyip her Türk vatandaşının doğuştan hakkı olan, adil yargılanma hakkımızın tanınmasını istiyoruz. *** Yeniden yargılanması kabul edilmeyen Osman Kavala’nın, bu reddiyeden önce, X hesabından atılan iletiden satırlar: Bariz hak ihlalleri içeren, delillere dayanmayan mahkûmiyet kararlarının verildiği, suçsuz insanların yıllar boyu hapis kalmalarına yol açan davaların yeniden görülmesi, temel hukuk ilkelerinin ve insan haklarına saygının gereğidir. Adalet herkes için gereklidir. Her yurttaşın hayati ve hakları eşit derecede değerlidir. *** Ankara’nın göbeğinde güpegündüz katledilen Sinan Ateş’in eşi, Ayşe Ateş’in X hesabından, Sinan Ateş’in annesi Saniye Ateş’in sözlerini ileten mesajdan satırlar: EKMEĞİMİ YİYENLER OĞLUMA TUZAK KURDU “Sayın Cumhurbaşkanı’mıza seslenmek istiyorum: Benim sesimi duysun. O da bir baba, bir oğul, bir eş. Fırat’taki kuzunun değil, Ankara’nın göbeğinde katledilen aslanın katillerini bulsun, ne olur. Ana olarak, ona yalvarıyorum. O, devletin babası. Ben derdimi ona anlatayım. Yoksa benim yavrumun davasını kapatacaklar. İzzet Ulvi Yönter bizimle hesaplaşacakmış, helalleşmeyecekmiş. Ben zaten öldüm. Ölüyle neyi hesaplaşacak? Ben korkmuyorum ki. Ben oğlumla konuştum. Canlı şahidi benim. Benim bir ayağım çukurda. Belki yarına çıkmayacağım.” *** Cumhuriyet Yazarı Zülâl Kalkandelen’in X hesabından yaptığı paylaşım: AKP TBMM Grup Başkanı Abdullah Güler: “Ötanazi yoluyla hayvanların hayatlarına son verme noktasında bir imkân veriyoruz.” Hayata son verme imkânı mı? Ötanazi, bir insanın kendi rızasıyla kendi hayatına son verilmesini istemesidir. Hayvanlara yapmayı düşündüğünüz ise cinayettir! *** Ve unutmayalım: 1) Cezaevleri yöneticileri ve çalışanları, hasta lohusa ve yaşlılar başta olmak kaydıyla, bütün mahkûmların haklarına riayet etsinler; onları korusunlar lütfen. (Çok şikâyet mektubu geliyor.) 2) İktidar lütfetsin de kadınlar istedikleri soyadını tek başına kullanabilsinler. (9. Yargı Paketi düzeltilsin.) 3) Güvenlik güçleri ve yargı, özellikle kadınlara, çocuklara ve hayvanlara şiddet uygulayanlara, tecavüz edenlere, onları katledenlere, asla hoşgörülü davranmasınlar. Adaleti, özgürlüğü, eşitliği ve yaşam hakkını, bütün canlılar için, özellikle de en çok istismar edildiklerinden dolayı, haksızlığa ve hukuksuzluğa uğrayanlar, kadınlar, çocuklar ve hayvanlar için savunalım.",https://www.cumhuriyet.com.tr/yazarlar/emre-kongar/butun-canlilar-icin-adalet-2227115
Emre Kongar,Sinan Ateş cinayetindeki gölge,02 Temmuz 2024 Salı,"Türkiye bugünlere siyasal cinayetlerle getirildi. Bu cinayetlerin arkasında Demokratik Rejim’e, Cumhuriyete, Atatürk’e karşı olan, dörtlü bir ittifak vardır: 1) Dinciler: Din Devleti kurmak isteyen, kafa kesen, ciğer söken “Şeriatçılar”. Bu “Dincileri” Dindarlarla, Mutekit ve Mümin Müslümanlarla veya Hıristiyan Demokratlarla karıştırmamak gerek. Bunlar şiddete ve korkuya dayalı terörist yöntemler kullanırlar. Esas olarak Demokratik Rejim’e karşıdırlar. Dünyayı, kendi anladıkları biçimde, şeriata göre yönetmek isterler. Şiddet ve korku yaymak için, işledikleri cinayetleri kayda alır, övünerek, etkilemek istedikleri toplumlarda yayımlarlar. Bir dini, bir mezhebi, kendi yorumladıkları farklı bir biçimde çok katı olarak savunur, egemenlik haklarını Allah’tan, Tanrı’dan aldıklarını iddia eder ve kendilerine boyun eğmeyenleri, kendi katı kurallarına uymayanları, katlederler. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Başta kadın hakları olmak kaydıyla, bütün insan haklarına karşıdırlar; sadece kendi egemenliklerini destekleyen çağ gerisi bazı ilke ve uygulamaları savunurlar. Bunların bazı destekçileri ve uzantıları, Türkiye’de daha yumuşak tarikatlar olarak örgütlenmişlerdir. 2) Irkçılar: Siyaseti, sadece kendi kimliklerini dayadıkları ırk adına yapanlar ve kendi ırklarından başka ırkları aşağılık gören, “Ayrılıkçılar”. Bunları da kendi ırklarını, milliyetlerini benimseyen ama kimliklerini, eşitlikçi ve demokratik bir biçimde savunan ve bulundukları ülkenin eşit vatandaşlık haklarından yararlanan yurttaşlarla karıştırmamak, herhangi bir kişiyi, ait olduğu ırk nedeniyle suçlamamak, kınamamak gerekir. Bunlar kendi ırklarını öteki ırklardan üstün gören, başka ırkları küçümseyen faşistlerdir. En önemli özellikleri, eşitlikçi olmamaları ve ayrılıkçı olmalarıdır. 3) Emperyalistler: Bunlar da Batı Emperyalistleri ve Arap Kültür Emperyalistleri olarak ikiye ayrılırlar. Tarihsel olarak, Arap Emperyalizmi, Osmanlılara karşı, Batı Emperyalizmi liderliğinde güçlendirilmiştir. Arap emperyalizmi din, mezhep ve dil üzerinden gücünü ve yayılmacılığını sürdürmektedir. Batı Emperyalizmi ise yendiği, çökerttiği ve işgal ettiği Osmanlı’nın yerine kurulan Türkiye Cumhuriyeti’ni hazmedememiş ve kabullenememiştir. Ülkenin içindeki her türlü bölünmeden, kavgadan, AntiDemokratik oluşumdan medet umarlar. Soğuk Savaş sırasında, DinciIrkçı çizgideki örgütlenmeler ve operasyonlarla, ülkedeki bütün Demokrat, Sol, Atatürkçü, Laik, Çağdaş birikimleri yok etmişlerdir. 4) Güçlerini dinden ve gelenekten alan Toprak Ağaları ve Sağcı Politikacılar: Osmanlı’dan beri gelen, Şeyhlik, Şıhlık iddiaları da olan, mülkiyetinde birçok köy bulunan aşiret reisleri ve onlara bağlı olan köylü nüfustur. Bunlar Çok Partili Dönem’e geçildiğinde hem CHP hem de DP içinde sandalye (söz) sahibi olarak sistem içinde belirleyici rol oynamışlardır. *** Bu Dörtlü İttifak, 1960- 1965 arası beş yıl ve 1980 öncesi Ecevit dönemleri olan 1+2=3 yıl olmak üzere sekiz yıl dışında, 1950’den beri ülkeyi yönetmektedir. Bugün toplum hangi noktadaysa, hangi sorunlarla karşı karşıya ise bunların sorumlusu doğrudan doğruya bir Dörtlü Sağ İttifak ve Sağ Siyaset’tir! Sinan Ateş Cinayeti de bu sürecin tepe noktalarından biridir. Keşke iktidar, bu Cinayet’in aydınlatılmasını, yani adaletin yerini bulmasını, “Cumhur İttifakı’nda açılacak bir gedik” olarak görmese! Ama davanın eksiklerle dolu iddianamesi, içinde politikacıların da bulunduğu 17 kişinin dosyasının ayrılmış bulunması ve bugünkü duruşmadaki ifadeler, Cinayet üzerindeki gölgenin kalkabileceği konusunda pek umut vermiyor!",https://www.cumhuriyet.com.tr/yazarlar/emre-kongar/sinan-ates-cinayetindeki-golge-2222770
Emre Kongar,"Devrimde eğitim, eğitimde devrim!",19 Temmuz 2024 Cuma,"Atatürk’ün Cumhuriyet Devrimi, hiç kuşkusuz “mucizevi” bir İstiklal Savaşı zaferine dayanıyordu. Ama bir Din-Tarım toplumundan, 15 yıl gibi kısa sürede, Batı’nın yaklaşık 400 yıl süren mücadeleler sonunda erişebildiği çağdaş bir Endüstri Toplumu yaratmakla devam etmesi, bir başka “mucizevi” başarıydı. Bu başarının en önemli araçlarından biri “Devrimde Eğitim, Eğitimde Devrimdi”. *** Mustafa Kemal Paşa, 19 Mayıs 1919’da Samsun’a ayak bastığında kafasında “Cumhuriyet Devrimi” modeli vardı. Örneğin İstiklal Savaşı’nın kaybedilmiş olan bir muharebesi sırasında bile Ankara’da, Maarif Kongresi toplamıştı. Zülâl Kalkandelen ile birlikte yazdığımız DEVRİMİN VE KARŞI DEVRİMİN YÜZ YILI (Cilt I) kitabında 1921 yılı Haziran ayı kronolojisine baktığımızda şu (seçilmiş) olayları görüyoruz: 12 Haziran: Yunan Kralı Konstantin İzmir’e geldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 13 Haziran: Ziya Gökalp, Ankara’ya geldi. 18-19 Haziran: Paris Görüşmeleri başladı. (Üç büyük devlet, Yunanistan’a arabuluculuk önerisinde bulundu.) 5 Temmuz: Yunan Kralı Konstantin, taarruz emri verdi. 8 Temmuz: Kütahya-Eskişehir Muharebesi başladı. 13 Temmuz: İngiliz Büyükelçiliği’nden R.C. Craig, Lord Curzon’a Ermeni katliamı konusunda, savaş suçlusu olarak Malta’da tutuklu bulunan Türkler aleyhinde kullanılabilecek hiçbir delil olmadığını bildirdi. 10-19 Temmuz: Yunanlar, Kütahya, Afyon ve Eskişehir’i aldı. 15 Temmuz: Batı Cephesi komutanının emri ile Türk ordusu geriye çekildi. 16 Temmuz: Ankara’da Maarif Kongresi açıldı ve Mustafa Kemal Paşa açılış konuşmasını yaptı. 18 Temmuz: Mustafa Kemal Paşa, Ankara’dan Karacahisar’daki Batı Cephesi Karargâhı’na geldi. 26 Temmuz: Yunanlar, Ankara’ya saldırı kararı aldı. 5 Ağustos: Mustafa Kemal, başkomutan olarak TBMM’nin bütün yetkileriyle donatıldı. *** Sevgili okurlarım, görüyorsunuz, Atatürk, kazanılması olanaksız görülen bir İstiklal Savaşı’nın Ankara yakınlarındaki bir muharebesi kaybedildiği sırada bile Ankara’da bir Maarif Kongresi toplayarak, kafasındaki Cumhuriyet Devrimi’nin eğitim politikasını oluşturuyor! *** 1923 yılında Cumhuriyet’in nüfusu 10-11 milyon kadardır ve bu nüfusun ancak yüzde 10’u okuma yazma bilmektedir. 1928’de Harf Devrimi yapılır ve hemen arkasından askerliğini onbaşı ve çavuş rütbesinde yapmış olanlardan okuma yazmayı iyi derecede öğrenenler, köylere öğretmen olarak gönderilirler. Daha sonra Saffet Arıkan, İsmail Hakkı Tonguç, ve Hasan Âli Yücel’in önderliğinde “DEVRİMDE EĞİTİM, EĞİTİMDE DEVRİM” ilkesinin evrensel bir örneği olan Köy Enstitülerine kadar gidecek olan öğretmen okullarının kuruluş ve yaygınlaştırılmaları gerçekleştirilir. *** Erdoğan/AKP iktidarı, çocuklarımızın hayatlarını, hem borçlar hem de başlattıkları dinsel eğitim stratejisi ile ipotek altına almaktadır. Milli Eğitim Bakanlığı tarikat ve cemaatlerin vakıf ve dernekleriyle resmen protokoller imzalayarak, çocuklarımızın zihinlerini onlara peşkeş çekmektedir. Bu gerçeği gören CHP Genel Başkanı Özgür Özel, CHP’nin dün Ankara’da başlattığı “Eğitim Maratonu”nda yaptığı konuşmada sorunun temel özelliğine şöyle işaret etmiştir: “Tarikatlar ve cemaatler kavgası var: ‘Her köşe başını hangimiz tutalım, bunları nasıl yapalım, müfredata kendi zihnimizdeki zehri nasıl akıtalım? O kitaplar üzerinden bu zehri Anadolu’ya, Trakya’ya nasıl yayalım?’ Böyle olunca maalesef çocuk AK Partilinin çocuğu da olsa, CHP’linin de MHP’linin de İYİ Partilinin de DEM’linin de, hangi görüşten olursa olsun PİSA sınavına girdiğinde ortalamamız sondan ikinci dünyada...” *** CHP, iktidarın bu çağ gerisi eğitim stratejisini durdurmak için elindeki bütün olanakları kullanmalıdır!",https://www.cumhuriyet.com.tr/yazarlar/emre-kongar/devrimde-egitim-egitimde-devrim-2228762
Emre Kongar,"15 Temmuz, 20 Temmuz ve 16 Nisan",16 Temmuz 2024 Salı,"Toplumsal olaylar, karşıtlarıyla birlikte ve sonuçları açısından değerlendirilir: 15 Temmuz bir darbe girişimi midir? 15 Temmuz bir Demokrasi zaferi midir? Bir darbe girişimi ise “Bu darbe girişimini üreten bir rejim, bir iktidar, hiç mi sorumlu ve sorunlu değildir?” Bir Demokrasi zaferi ise bu zafer, “Bir darbe girişimi üreten rejim ve/veya iktidar tarafından mı kazanılmıştır?” *** Türkiye 20 yılı aşkın bir süredir, tarihi ve günceli kendi çıkarlarına göre yorumlayan ve etiketleyen bir siyasal iktidarın yönetimi altında: Bu siyasal iktidar hem “içinden pazarlıklı”, hem yeteneksiz, hem beceriksiz, hem de kimi zaman gerçeklerle ters düşen katı bir ideolojik yapıya sahip olduğu için çok sık eylem ve söylem değiştirdi: Dünün “Muhterem, Hocaefendi Fethullah Gülen Hazretleri”, bugün “Hain, Fethullah Gülen Terör Örgütü ve Paralel Devlet Yapılanması Lideri” olabildi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Dünün “Kardeşim Esad’ı” bugünün “Hain Esed’i” ve belki de yarının yeniden “Sayın Esad’ı” olabiliyor. İktidar, iç ve dış politikada, dostlar ve düşmanlar arasında o kadar hızlı ve şiddetli virajlar alıyor ki tetikçi kalemler aptala döndüler, neyi, kimi, ne zaman öveceklerini, ne zaman yereceklerini şaşırdılar, hiçbirinin tutarlılığı ve güvenilirliği kalmadı! Kamuoyuna gelince, herkes şaşkın, insanlar hangi söylemi ve eylemi nasıl değerlendireceklerini bilemiyorlar; iktidarın elinde ceza verme yetkisi bulunduğu için de genellikle suskun kalıyorlar. Ama toplumsal tepki çok düşük düzeyde: Çünkü iktidar en ufak muhalif kıpırdanmayı bile derhal en şiddetli biçimde engelliyor ve/veya cezalandırıyor... Herkes korkudan, umutsuzluktan, bıkkınlıktan, depolitize oldu! *** 15 Temmuz 2016 darbe girişimi, ancak, 20 Temmuz’da iktidar tarafından ilan edilen Olağanüstü Hal kararı ve 16 Nisan 2017 tarihinde yasalara aykırı oy sayımı ile yapılan halkoylaması yoluyla geçilen “Şahsım Devleti” rejimi ile birlikte değerlendirilebilir! Dün eski adı Twitter olan X sosyal medya platformunda yayımladığım iletide şöyle demiştim: 15 Temmuz elbette gerçek bir darbe girişimidir: Ama dört soru: 1) Peki darbecileri o güce kavuşturan kimdir? 2) Önceden haber alınan darbe niçin önceden önlenememiştir? 3) Niçin “Allah’ın lütfu” diye tanımlanmıştır? 4) Sonuçlarından kim yararlanmış, rejimi kim değiştirmiştir? *** Değerli okurlarım “darbecilik”, gelişen toplumlarda, Demokratik Rejim karşıtlarının, monarşi, kral, padişah taraftarlarının, toprak ağalarının, dincilerin, gericilerin, diktatörlük yandaşlarının, genellikle de iktidarda ve/ veya iktidara ortak olanların kullandıkları bir yöntemdir: Bizim tarihimizdeki ilk örneği, Mithat Paşa ve arkadaşlarına Meşrutiyet sözü vererek Padişah olan II. Abdülhamit’in, 1876’da açılan Meclis’i, Rusya savaşını bahane ederek 1878’de kapatması ve Mithat Paşa’yı da Taif’e sürerek katletmesidir. Demokrasi’ye karşı yapılan, Türkiye’yi bugünlere getiren sivil ve asker darbelerin diyalektik özeti ve sonuç şöyle sıralanabilir: 1) Menderes’in Anayasa’ya karşı olan 18-28 Nisan 1960 Tahkikat Encümeni Sivil Darbesi. 2) Buna karşı yapılan 27 Mayıs 1960 Askeri Darbesi. 3-4) Bu darbeye karşı yapılan, 12 Mart 1971 ve 12 Eylül 1980 Askeri Darbeleri. 5) FETÖ’nün 15 Temmuz 2016 Askeri Darbe Girişimi. 6) Darbe girişimini “Allahın lütfu” olarak ilan eden ve bunu bahane eden iktidarın 20 Temmuz 2016 OHAL Sivil Darbesi. 7) Sonuç olarak, OHAL baskısıyla, adaletsiz koşullarda yapılan ve yasalara aykırı oy sayımı ile sonuçları ilan edilen 16 Nisan 2017 Halkoylaması ile Parlamenter Demokrasi’ye son verilmesi ve “Şahsım Devleti”nin, İslamo-Faşist, NeoPatrimonyel Sultanizm rejiminin kurulması!",https://www.cumhuriyet.com.tr/yazarlar/emre-kongar/15-temmuz-20-temmuz-ve-16-nisan-2227729
Emre Kongar,"Siyaset, cinayet ve adalet",05 Temmuz 2024 Cuma,"Demokratik Siyaset, cinayet işlemez... Demokratik Siyaset, cinayetleri engeller! *** Demokratik Siyaset, cinayet işlemek için yapılmaz... Demokratik Siyaset, cinayetleri engellemek için yapılır! *** Demokratik Siyaset, işlenen cinayetleri örtbas etmez... Demokratik Siyaset, işlenen cinayetleri ve katilleri Adalete teslim eder! *** Demokratik Siyaset, cinayetlerle yapılmaz... Cinayetlerle yapılan Demokratik Siyaset, vicdanlar ve tarih önünde kaybetmeye mahkûmdur! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Adalet, katilleri saklamaz... Adalet, katilleri bulur, yargılar! *** Adalet, can güvenliğinin garantisidir... Adalet, katilleri korumaz! *** Adalet, Demokratik Siyasete boyun eğmez... Demokratik Siyasete boyun eğen Adalet, Adalet olmaz! *** Adalet dağıtan insan, savcı ve yargıç olarak, adil olmak zorundadır... Adil olmayan savcı ve yargıç, insanlığını da kaybetmiş demektir. *** Sevgili okurlarım, Sinan Ateş cinayeti, bu iktidar zamanında işlenmiş, siyasal nitelikli bir cinayettir. Gerek olayların gelişimi... Gerek olayların reddedilemez bilgiler, belgeler ve ifadelerle kamuoyuna yansıması... Gerek Sinan Ateş’in annesi, ablası ve eşinin ifadeleri... Cinayetin mevcut siyasal yapıyla olan ilişkisini açıkça ortaya koymuştur. *** Şimdi beklenen: Bugünkü iktidarın ortakları olan iki partinin, AKP’nin ve MHP’nin... Mevcut iktidarın iki liderinin, Recep Tayyip Erdoğan’ın ve Devlet Bahçeli’nin... Katillerin ve katilleri azmettirenlerin adalete teslim edilmeleri ve adil bir biçimde yargılanarak cezalandırılmaları için net ve açık olarak tavır koymalarıdır. *** Kamuoyu, Sinan Ateş cinayetindeki Adaleti, benim hâlâ büyük bölümüne güvendiğim savcıların, yargıçların vicdanlarından ve kahramanlıklarından değil, siyasal liderlerin kararlarından bekliyor. Sinan Ateş cinayetinin katilleri ve azmettiricileri bulunup cezalandırılmadığı takdirde, kamuoyu, sadece Adalet ve Güvenlik Mekanizmalarını değil, mevcut siyasal iktidarı da sorumlu tutacaktır.",https://www.cumhuriyet.com.tr/yazarlar/emre-kongar/siyaset-cinayet-ve-adalet-2223955
Emre Kongar,Mecelle’den Medeni Kanun’a şeriat ve İslam,27 Haziran 2024 Perşembe,"Geçen yazımda da açıkladığım gibi, 14 İslam Bilgini’nin yayımladığı “ŞERİAT, İSLAM DEMEK DEĞİLDİR” başlıklı “Bildirge”, Arapça “Şeriat” kelimesinin bir “kurallar bütünü” olarak “hukuk” anlamı taşıdığına işaret ederek başlıyor. Halkını İslam Dini adına yönettiğini iddia edenlerin koydukları kuralların çok azının doğrudan Kuran’daki ayetlere dayandığını ve genellikle yönetilen dönemin koşullarına göre yapılan yorumlardan kaynaklandığını belirterek devam ediyor. Her bir “İslam Devleti”nin kendi “Şeriatını” yürürlüğe koyduğu tarihsel gerçeğine dayalı olan bildirge “İslam tarihinde bütünsel ve tek yapı halinde bir şeriat anlayışından söz edilemez. Gerek fıkhi gerekse ona zemin oluşturan itikadi meselelere ilişkin onlarca şeriat yorumu ve uygulaması söz konusudur” diye devam ediyor. Bu bağlamda, haklı olarak “insanlığın ve Müslümanların geçirdiği hukuki evrimi dikkate almayan şeriat taleplerine itibar etmek mümkün değildir” hükmüne varıyor. Bu çerçevede, “Şeriat” sözcüğü ile kastedilen kurallar bütününün şu tarihsel niteliğine işaret ediyor: “Dönemin Arap toplumunda değişim ve dönüşüme öncülük eden ilk uygulamaları içerse de günümüzde uygulanabilirliği söz konusu olmayan kurallar yığını olarak ancak akademide hukuk tarihi dersleri için bir anlama sahip olabilir.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bildirge, Altıncı, Yedinci Yüzyıllardaki Arap Toplumu için geçerli olan kuralların, çağımızın güncel yaşamında bir karşılığı olmadığına işaret ettikten sonra, o dönemin Arap Toplumu ile çağımızdaki günlük ve siyasal yaşamın gerekleri arasındaki çelişki alanlarını sayıyor ve o dönemin, o toplumun şeriatının neden bugün geçerli olamayacağını belirtiyor: “Çokeşliliği, kölelik kurumunu, çocuk yaşta evliliği, harem selamlık uygulamasını, haklar bakımından kadınların ikincilliğini, mürtedin idamını ve tekfirciliği içermesi, iktisadî tezler bağlamında da günümüzün girift ekonomik ilişkilerini karşılayamayacak denli basit oluşu, siyasal sistem açısından ise otoriter ve totaliter bir rejimi öngörmesi, şeriatı kabul edilebilir olmaktan uzaklaştırmakta ve olanaksız kılmaktadır.” *** Bildirge çok dikkatle hazırlanmış. Hem Anadolu Müslümanlarının hâkim mezhebi olan Sünni Hanefilik mezhebinin kurucusu Ebu Hanife’ye gönderme yapıyor, hem de İslam Âlemi’ni yüzyıllarca yönetmiş olan Osmanlı İmparatorluğu’nun uyguladığı “Hukuk Düzenine”, İmparatorluğun Şeri ve Örfi Hukuku’nu birleştiren Mecelle’ye gönderme yaparak şöyle diyor: “Büyük İslam bilgini Ebu Hanife’nin de dediği gibi din, Hz. Âdem’den beri gelen tevhid inancıdır ve asla değişmez. Ama şeriat değişir. Nitekim tarih boyu her ümmet için ayrı bir şeriat söz konusu olmuştur. Osmanlı’nın Mecellesi’nde de belirtildiği üzere; ezmanın tegayyürü ile ahkâmın tebeddülü inkâr olunamaz.” (“Tagayyür” de “Tebeddül” de “değişmek” demektir) 14 Din Bilgini, Mecelle’nin bu kuralına göre, Osmanlı Hukuku’nda bile, “hukuk kuralları” yani “Şeriat” için, “zamanın değişmesiyle kurallar yani ictihadi hükümler ve yorumlar (ahkâm) 'Şeriat' değişir ve yenilenmeye ihtiyaç duyar” dendiğine işaret ediyor. Oysa Kuran’ın ifade ettiği İslamın değişmez olduğu bilinir. *** 14 Din Bilgini’nin bu Bildirgesi, Mustafa Kemal Atatürk’ün İslam Dini açısından da yaptığı büyük devrimi, Müslüman bir toplumda kurulan Cumhuriyetin, Demokratik ve Laik Sosyal Hukuk Devleti’nin, tarihsel, siyasal, ekonomik ve kültürel anlamını ve önemini, anlatan bir açıklamadır.",https://www.cumhuriyet.com.tr/yazarlar/emre-kongar/mecelleden-medeni-kanuna-seriat-ve-islam-2221073
Emre Kongar,Havanda su mu dövüldü?,14 Haziran 2024 Cuma,"Özgür Özel ile Erdoğan, “Havanda su mu dövdüler?” Yani bu görüşme hiçbir işe yaramadı mı? Dün her iki tarafın da kendi içlerinde birbiriyle çelişen hedefleri olduğuna işaret etmiştim: Özel, hem herkesi kucaklama siyasetini sürdürmeyi hem de AKP ile diyalog başlatmayı ama bunları yaparken AKP’yi şiddetle eleştirmeyi ve “Yeni Anayasa” tuzağına karşı çıkmayı hedeflemişti. Erdoğan ise iktidarını bütün gücüyle sürdürdüğü mesajını vermeyi ama aynı anda kendisini ikinci sıraya düşüren başarısızlıklarından dolayı CHP ile diyalog kurmayı kabul ettiğini de belirtmeyi hedefliyordu. Her iki taraf da kendi içlerinde birbirleriyle çelişen hedefler amaçlıyorlardı. Bu açıdan, bu görüşmeden çıkan sonuçlar, sadece farklı çevrelerde değil, bizzat kendi içlerinde bile değişik biçimlerde değerlendirilecektir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** CHP içindeki Özelciler, CHP’nin sağa göz kırpmasını sürdürmek isteyenler, siyasette “normalleşmenin” kendileri sayesinde başladığını belirterek bu görüşmeyi tam bir başarı olarak niteliyorlar. Buna karşılık, CHP’yi Cumhuriyet değerlerinin ve özellikle laikliğin savunucusu olarak görmek isteyenler, görüşmenin, kan kaybeden AKP/MHP iktidarına bir hayat öpücüğü verdiğini iddia ederek toplantıyı mahkûm ediyorlar. AKP içindeki Reisçiler ise, (ki zaten AKP, “Reisçi” olmayanları içinde yaşatmıyor) bu görüşmenin tam bir başarı olduğunu, Erdoğan’ın siyasette “Yeni bir dönem”, “Bir yumuşama ve diyalog dönemi” başlattığını iddia ederek sevinç naraları atıyorlar. Buna karşılık, parti içindeki ağırlıkları pek de belli olmayan medyadaki köktendinciler, CHP’nin din karşıtı olduğunu, onunla yakınlaşmanın AKP’ye ve iktidara zarar vereceğini iddia ederek, görüşmeyi yanlış bir siyasal adım olarak niteliyorlar. *** En ilginç tepki, iktidarın koltuk değneği olan, küçük ortak MHP’den geldi; ama bence onun nedeni, liderler görüşmesi değil, Sinan Ateş cinayetinin Ülkü Ocakları ve MHP içinde yol açtığı tedirginlik ve korkuydu! Bahçeli, bir yandan iktidara ve “Reis”e olan sadakatini vurgularken öte yandan AKP’ye, “Ben ortaklığı bozmaya hazırım; hodri meydan” dedi. Bu arada iki yardımcısı da, Sinan Ateş cinayetinin aydınlatılmasını isteyen ve AKP/CHP görüşmesini savunan medya mensuplarını tehdit etti. Böylece Bahçeli’nin tepkisinin de liderler görüşmesinden çok, Sinan Ateş cinayetinin soruşturulmasına olduğu ortaya çıktı. *** Şimdi gelelim asıl meseleye: Türkiye’nin temel sorunu nedir? 1) İktidarın meşruiyetini yitirmiş olması ve Erdoğan’ın ülkeyi Anayasa’ya aykırı KHK’lerle yönetmiş ve yönetiyor olması mı? 2) Ülkenin üretim kapasitesinin yok edilmesi, ekonomik iflas, enflasyon ve geçim sıkıntısı mı; emekli maaşları, asgari ücret mi? 3) Düzensiz göçmenler, nüfusun Araplaştırılması mı? 4) Hukuk Devleti’nin çökertilmesi, yargının siyasetin emrine verilmesi mi; Osman Kavala ve Selahattin Demirtaş mı, Gezi Direnişi Mağdurları mı? 5) Çocuklarımızın geleceğini karartan “Maarif Modeli” mi; ortaöğretimin ve üniversitelerin çökertilmesi mi? 6) Komşularımızdaki savaş durumları mı? 7) Kürt sorunu mu, terör mü? 8) Demokratik, laik ve sosyal hukuk devleti olan Cumhuriyet Rejimi’nin yıkılması ve bir şeriat devletine doğru götürülmesi mi? Yoksa Türkiye’nin temel sorunu, bütün yukarıdaki problemleri yaratan Erdoğan ve onun yarattığı “Şahsım Devleti” midir? *** Özel-Erdoğan görüşmesi bu temel “Şahsım Rejimi” sorununun çözümü açısından ne sonuç vermiştir? Demokratik Rejim’e dönüş için umut mu yaratmıştır? Yoksa “Şahsım Devleti”ni “normalleştirerek” herkesin bu ucube rejime alışmasına ve “Demokratik Rejim” umudunun yok edilmesine katkısı mı olmuştur?",https://www.cumhuriyet.com.tr/yazarlar/emre-kongar/havanda-su-mu-dovuldu-2217213
Emre Kongar,"İki yüz değil, iki bin yıl öncesine götürülüyoruz",09 Haziran 2024 Pazar,"Osmanlı’nın 18. ve 19. Yüzyıllardaki “Değişme” adımlarını başlangıç sayan yazarlar, “İki yüz yıldır neden bocalıyoruz” diye sorarlar. (Niyazi Berkes’i yeniden okumanın zamanıdır.) Şimdiki iktidarın, Demokratik, Laik ve Sosyal Hukuk Devleti olan Cumhuriyetimizi, Osmanlı Dönemi’nin din devletine doğru geri götürdüğüne işaret etmek isteyenler de “İki yüz yıl öncesine gidiyoruz” derler. Aslında belki de Osmanlı-Türk değişme ve gelişme çizgisinin son dönemine bakıldığında, bu yorumlar anlamlıdırlar da. Ama bana kalırsa, bugünkü sorunlarımızın saptanmasında ve çözümlerin önerilmesinde sadece Osmanlı dönemi değil, bütün insanlık tarihi ve sadece İslam Dünyası değil, başta Hıristiyan Dünyası olmak kaydıyla, bütün uygarlıklar dikkate alınmalıdır. *** Ben bugün, iktidarın ülkeyi, Roma İmparatorluğu’nun bile gerisine götürdüğüne işaret etmek istiyorum. Bilindiği gibi bugünkü çağdaş hukukun temelleri Roma İmparatorluğu tarafından atılmış sayılır. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Her ne kadar Hammurabi Kanunları da insanlık tarihinin bilinen en eski yazılı hukuk belgelerinden biriyse de Roma Hukuku’nun ilkeleri, günümüzü daha çok etkilediği için Hukuk Fakültelerinde ders olarak bile okutulur. Siyasal Bilgiler Fakültesi’nde, Ceza Hukuku dersimizin hocası Sevgili Prof. Burhan Köni’nin karatahtaya yazarak belleğimize kazıdığı, Roma Hukuku’nun en iyi bilinen ve uygulanan iki ilkesi şudur: Nullum crimen sine lege (kanun yoksa suç da yoktur; kanunsuz suç olmaz) ve Nulla poena sine lege (kanunsuz ceza olmaz; kanun yoksa ceza da yoktur) Çağımızın hukuk anlayışı da bu ilkeleri benimsemiş ve bazı ünlü uluslararası ve ulusal davalarda bu ilkeler defalarca dile getirilmiştir. *** Ne yazık ki bugünkü iktidar, ne Hukuk Devleti’in tanıyor ne Anayasa’yı ne de yasaları... Anayasa Mahkemesi’ni de Avrupa İnsan Hakları Mahkemesi’ni de ve bu mahkemelerin kararlarını da tanımıyor ve uygulamıyor. Üstelik bunu da açıkça ifade ediyor ve “Şahsım Devleti”ni, Cumhurbaşkanı’nın bunlara aykırı olan kararları ve uygulamalarıyla yönetiyor. Böylece ülkemiz, siyaseten ve hukuken “tam hukuksuzluk” ve “tam gayri meşruluk” dönemi yaşıyor. Çünkü iktidar, gücünün kaynağı olan Anayasa’yı tanımıyor! Oysa bakınız Anayasa Madde 6 ne diyor: Madde 6 - Egemenlik, kayıtsız şartsız Milletindir. Türk Milleti, egemenliğini, Anayasanın koyduğu esaslara göre, yetkili organları eliyle kullanır. Egemenliğin kullanılması, hiçbir surette hiçbir kişiye, zümreye veya sınıfa bırakılamaz. Hiçbir kimse veya organ kaynağını Anayasadan almayan bir Devlet yetkisi kullanamaz. *** İktidarın kanun ve hukuk tanımazlığının pek çok örneği var. Ama Cumhurbaşkanı’nın aşağıdaki sözlerinde belirttiği son örnek, bir “Hukuk Devleti” olan Türkiye Cumhuriyeti’ni, Roma İmparatorluğu’nun bile öncesine, iki bin yıl geriye götürüyor: AKP’li Cumhurbaşkanı Beştepe’de, 5 Haziran 2024 tarihinde Anadolu Medya Ödülleri Töreninde, Hakkâri Belediye Başkanı’nın yerine kayyım atanması konusunda “Yargı burada kanunu değil hukuku konuşturmuştur” diyor. Tam cümlesi şöyle: “Özellikle yargının Hakkâri ile ilgili vermiş olduğu karar kusura bakmasınlar ama kimseyi rahatsız etmesin. Yargı burada kanunu değil hukuku konuşturmuş ve kararını da buna göre vermiştir.” Oysa yukarıda açıkladığımız üzere, Roma Hukuku’nda bile, yani iki bin yıl önce dahi, “kanunsuz suç olmaz” ve “kanunsuz ceza olmaz”. Üstelik bizim Anayasa’mız da 38. Madde’de bunu ifade etmiştir: Madde 38 - Kimse, işlendiği zaman yürürlükte bulunan kanunun suç saymadığı bir fiilden dolayı cezalandırılamaz; kimseye suçu işlediği zaman kanunda o suç için konulmuş olan cezadan daha ağır bir ceza verilemez. Suç ve ceza zamanaşımı ile ceza mahkûmiyetinin sonuçları konusunda da yukarıdaki fıkra uygulanır. *** Tarih, haksızlıkları ve hukuksuzlukları, çıkardıkları “hukuka aykırı” kanunlara dayandıran iktidarları görmüştür... Ama galiba ilk kez, kendi çıkardığı kanunlara bile uymayan ve bunu olmayan bir “hukuka” dayandırmak isteyen bir iktidar ile karşı karşıyayız!",https://www.cumhuriyet.com.tr/yazarlar/emre-kongar/iki-yuz-degil-iki-bin-yil-oncesine-goturuluyoruz-2215322
Emre Kongar,Emperyalizm ve göç (1),06 Haziran 2024 Perşembe,"Emperyalizm, savaş ve göç, günümüzün en önemli belirleyici olgularıdır. Bu olgulara tarihsel bir perspektif içinde bakarsak, ülkemizin karşı karşıya olduğu var olma (veya beka) sorununu daha iyi anlayabiliriz diye düşünüyorum. *** Dünya ve insanlık, Toplayıcı-Avcı Aşiret Dönemi, Tek Tanrılı Din-Tarım Dönemi, Kentsel-Ulusal Endüstri Dönemi ve Eşitlikçi-Demokratik Bilişim Dönemi olarak dört üretim aşaması bağlamında değişmiş, her bir aşamadan ötekine geçişte çok kan ve gözyaşı dökülmüştür: Toplayıcı-Avcı Aşiretler aşamasından, Tek Tanrılı Din-Tarım Devleti aşamasına geçişin son zamanlarındaki hesaplaşmalar, Avrupa tarihinde “Kavimler Göçü” denen büyük göç bağlamında irdelenir. Kavimler Göçü, Dördüncü Yüzyılda başlayan, Orta Asya’dan Avrupa’ya doğru gerçekleşen büyük insan göçüdür. Arkasında hem iklim değişikliği hem de siyasal baskılar olarak iki büyük etken vardır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Orta Asya’dan gelen Hun Türkleri, Ostrogot ve Vizigot devletlerini yıkarak Germen kavimlerinin de Batı’ya göç etmelerine neden olmuş, sonunda Roma İmparatorluğu’nun yıkılmasına, Müslümanların İspanya’ya yerleşmesine ve Osmanlı İmparatorluğu’nun Roma’nın yerine “Dünya egemeni” olmasına yol açmıştır. Batı’ya doğru ilk göç edenler, Hunlar, Slavlar, Ön Bulgarlar, Alanlar ve bunlar tarafından yine Batı’ya doğru sürülen Gotlar, Anglo-Saksonlar, Vandallar ve Franklar gibi Cermenlerdir. İkinci dönem göçleri de (Arap, Türk, Macar, Viking göçleri ve Moğol istilaları) Kuzey Afrika, Anadolu ve Avrupa’da derin değişimlere sebep olmuştur. *** Kavimler Göçü’nün ilk dönem sonuçları genellikle şöyle özetlenmektedir: Avrupa’da derebeylik, feodalite rejimi ortaya çıkmış, yaşlı kıta yüzlerce yıl sürecek bir karışıklık ve savaş dönemine girmiştir. Roma İmparatorluğu, 395’te Batı Roma ve Doğu Roma, (Bizans) olarak ikiye ayrılmış, sonra 476’da Batı Roma yıkılmış, Doğu Roma da 1453’te Fatih Sultan Mehmet tarafından fethedilmiştir. Romalıların “Barbar” dedikleri kavimlerin birbirleriyle ve Romalılarla kaynaşması sonunda yeni uluslar ortaya çıkmış, bu uluslar bugünkü Batı Dünya’sının çekirdeklerini oluşturmuşlardır. İlkçağ bitmiş, Ortaçağ başlamıştır: Hıristiyanlık hızla yayılmış Ortaçağ Avrupası’nda kilise, papalık ve skolastik düşünce güç kazanmıştır. (Vikipedia) *** İkinci Dönem Kavimler Göçü’nde, Bizans-Arap Savaşları başlamış, Araplar 8. yüzyılın sonunda 9. yüzyılın başında, Anadolu üzerinden Balkanları da ele geçirmeye çalışmışlardır. Ön Bulgarlar ve Bizans Orduları, Arapları 718’de Konstaninopolis (İstanbul) Kuşatması sırasında yenilgiye uğratmışlar, Hazarlar da Arapları Kafkaslar’da durdurmuşlardır. Fakat Emeviler, 711 yılında Tarık bin Ziyad komutasındaki bir İslam ordusu ile Cebelitarık Boğazı’nı geçerek İspanya’ya girmişler ve 732’de Franklar tarafından Puvatya Muharebesi’nde durdurulana kadar Avrupa’yı istila ederek Endülüs Emevi Devleti’ni kurmuşlardır. İkinci Dönem Kavimler Göçü’nün sonunda Bizans’ın Osmanlılar tarafından fethi ve Amerika’nın Avrupa’lılar tarafından keşfi ile Ortaçağ bitecek ve Yeniçağ başlayacaktır. *** Roma İmparatorluğu kalıntılarının Doğu’ya, Müslüman-Arap Dünyası’na karşı yanıtı, Katolik Latinler tarafından örgütlenen Haçlı Seferleri olmuştur. Haçlı seferleri ise yeni bir tarihsel diyalektiği tetiklemiş ve Osmanlı İmparatorluğu’nu yaratmıştır. Batı’dan Haçlı Seferleri, Doğu’dan Moğol İstilası ile hırpalanan Balkanlar, Anadolu ve Doğu Akdeniz, bir Müslüman Türk Beyliği’nin önderliğinde, Doğu Roma’yı fethederek, Roma İmparatorluğu’nun dünya egemenliğinin mirasçısı olan Osmanlı İmparatorluğu’nu kurmuş ve “bilinen dünyanın” ticaret yollarını denetime alarak Avrasya’ya egemen olmuştur.",https://www.cumhuriyet.com.tr/yazarlar/emre-kongar/emperyalizm-ve-goc-1-2214349
Emre Kongar,Lokantadaki mucize,11 Haziran 2024 Salı,"31 Mart 2024 Yerel Seçimleri’nden sonra, Cumhuriyet’te yayımlanan Selda Güneysu imzalı bir haberde, İstanbul seçiminin kaybedilmesinin nedenlerinden birinin “Kent Lokantaları” olduğunun belirtilmesi üzerine Erdoğan’ın kızdığı yazılmıştı. Bir değerlendirme toplantısında, “Kent Lokantalarının” seçim yenilgisinin nedenlerinden biri olarak belirtmesi üzerine Erdoğan’ın: “Kent Lokantası’yla seçim mi kaybedilirmiş? Neden bu olur mu?” dediği belirtilmişti. *** 2019 Yerel Seçimleri öncesinde yazmaya başlamıştım: Erdoğan/AKP iktidarının çöpe attığı Demokratik Rejim, yerel yönetimlerden yukarı doğru, yeniden kurulmalıydı ve CHP’li belediyeler bunu başarabilirdi. Gerçekten de 2019’dan bu yana, İstanbul’da Ekrem İmamoğlu, Ankara’da Mansur Yavaş ve elbette öteki kentlerdeki, isimleri bu yazıya sığmayacak kadar çok olan, başarılı belediye başkanları “hemşerileriyle bütünleşerek” yeniden “Demokratik Rejim”in temellerini atmaya başladılar. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Üstelik, CHP’li belediyeler inanılmaz engellerle de karşılaşmışlardı. İktidar, CHP’li belediyelerin halktan topladıkları paralara el koymuştu. Yeni vakıflar icat ederek belediyelerin mülkiyetindeki kamu mallarını ellerinden almıştı. Yeni hizmetler ve yatırımlar için hem kaynak vermemiş hem de belediyelerin buldukları ucuz kredileri kullanmalarını engellemişti. Buna karşılık “parsel parsel” yapılan yağmaları ve oligarşiye akıtılan hortumları kesen İmamoğlu ve Yavaş ile öteki başkanlar, buralardan tasarruf ettikleri kaynaklarla büyük hizmetler gerçekleştirdiler. *** İstanbul Belediyesi’nin gerçekleştirdiği büyük hizmetlerden sadece bir tanesini, “Kent Lokantalarını” seçmek ve onun üzerinde durmak, aslında haksızlık. Çünkü, burslardan yurtlara, gündüz bakımevlerinden halk eğitimi kurslarına, yoksullara, engellilere, yaşlılara, gençlere, çocuklara yapılan yardımlara kadar İstanbullulara yapılan o kadar çok ve hayati sosyal hizmet var ki... Tek bir hizmet üzerinde odaklanmak biraz haksızlık oluyor. Ama “Kent Lokantaları Mucizesi” adını verdiğim bu hizmetin çok önemli üç ayırıcı niteliği var: 1) Ayrım gözetmeksizin bütün İstanbullulara yönelik. 2) En temel insani gereksinmelerden birine, beslenmeye yönelik. 3) İktidarın sömürü politikalarından dolayı aç bırakılan halkın çektiği geçim sıkıntısına karşı ve karşın, çok ucuza karın doyuruyor. *** Bu projeye neden “Kent Lokantaları Mucizesi” dediğimi çok basit bir örnekle açıklayacağım: Ünlü bir kahve zincirinin 3 Mayıs 2024 tarihinde ilan edilen fiyat listesine bir bakalım: Filtre Kahve: Küçük: 70 TL Orta: 80 TL Büyük: 90 TL Kapuçino: Küçük: 89 TL Orta: 99 TL Büyük: 109 TL Amerikano: Küçük: 75 TL Orta: 85 TL Büyük: 95 TL Espresso: Tek: 50 TL Duble: 70 TL Türk Kahvesi: Tek: 50 TL Duble: 70 TL Türk Çayı: Küçük: 40 TL Büyük: 50 TL *** İşte mucize burada değerli okurlarım: Bir bardak çay fiyatına, 40 liraya üç kap yemek veriyor Ekrem İmamoğlu. Hem de doyurucu, lezzetli ve kaliteli! İlk Kent Lokantası 17 Haziran 2022’de Çapa’da açılmış ve bugüne kadar 14 ilçeye yayılmış: Arnavutköy, Avcılar, Bağcılar, Çapa, Çatalca, Hisarüstü, Küçükçekmece, Pendik, Sultanahmet, Sultanbeyli, Sultangazi, Tuzla, Ümraniye, Üsküdar. Bu lokantalar saat 12’de açılıyor, bazıları 19’da bazıları 20’de kapanıyor. Örneğin 7 Haziran mönüsü şöyle Yayla çorbası, etli taze fasulye, peynirli gül böreği, meyve, ekmek, su. Toplam kcal: 611. Bugüne kadar yaklaşık 3 milyon İstanbullu bu lokantalarda yemek yemiş. *** ÖZETLE, CHP’Lİ BELEDİYELER HALKIN KARNINI DOYURARAK DEMOKRATİK REJİMİ YENİDEN KURUYOR!",https://www.cumhuriyet.com.tr/yazarlar/emre-kongar/lokantadaki-mucize-2216058
Emre Kongar,Yolsuzluk hukuksuzluk ve cinayet!,23 Haziran 2024 Pazar,"Birbirini destekleyerek büyüyen iki derin karadelik bataklığıdır Yolsuzluk ve Hukuksuzluk. Bu iki karadelik bataklığı, toplumdaki bütün kötülüklerin, suçların, hırsızlıkların, uğursuzlukların, kaçakçılıkların, uyuşturucu bağımlılıklarının ve cinayetlerin anasıdır! *** Yolsuzluk için Hukuksuzluk gereklidir, Hukuksuzluk ise Yolsuzluklarla beslenir. Bunlar o kadar iki derin karadelik bataklığıdır ki bir kez içlerine düştüğünüzde asla kurtulamaz, çırpındıkça daha çok batarsınız. Elbette Demokratik Rejimler, seçilmiş yöneticilerin yetkilerini istismar ederek Yolsuzluk ve Hukuksuzluk yapmalarını engellemek için çeşitli denetimler, çeşitli kontrol ve denge kurumları yaratmışlardır. Çağdaş dünyada, Senato olarak İkinci Meclis, Bağımsız Yargı kavramı, Anayasa Mahkemesi, Yargıtay, Danıştay, Sayıştay gibi kurumlar, bu denge ve denetim mekanizmalarının başında gelirler. Dolayısıyla Yolsuzluk yapmak isteyenler, önce Hukuk Devleti’ni, Demokratik Rejim’i, Demokratik Rejim’in yukarıda saydığım denetim ve denge mekanizmalarını, kurumlarını zedeler ve/veya ortadan kaldırırlar. *** Yolsuzluk ve Hukuksuzluk süreçlerinin adımlarını şöyle özetlemek olanaklıdır: 1) Yolsuzluk yapmak isteyenler, önce Hukuksuzluk konusunda adım atarlar: Yargı kurumlarının, siyaset ve bürokrasi üzerindeki Anayasal ve yasal denetimlerini zayıflatırlar ve olanaklı ise yok ederler. Bunu da hem yargı kurumlarına atamaları kendilerine bağlayarak hem de bu kurumların yetkilerini sınırlayarak ve kısıtlayarak yaparlar. Elbette mevcut yasaların bu Hukuksuzluk ve Yolsuzluklara izin verecek biçimde muğlaklaştırılması ve yenilenmesi de bu aşamada gerçekleştirilir. Bu değişiklikler, “Ulusal Güvenlik”, “Beka Sorunu”, “Kutlu Dava”, gibi ulvi sözlerle gerekçelendirilir. 2) İkinci adım, Yolsuzluk ve Hukuksuzluk olaylarının duyulmasını önlemek üzere çeşitli sansür mekanizmalarının uygulamaya konulmasıdır. Böylece Demokratik Toplum Örgütlerinin denetlenmesi, medyanın ele geçirilmesi ve ifade özgürlüğünü ortadan kaldıran yasakların uygulanması gündeme gelir. 3) Üçüncü adım, Yolsuzluk ve Hukuksuzlukların gerçekleştirilebilmesi için, siyasal, ekonomik ve mali müttefiklerin bulunması ve beslenmesi adımıdır. Böyle müttefikler için, din/mezhep ve etnik kimlik politikalarına dayalı siyaset yapan partiler, örgütler, tarikatlar, cemaatler aranır, bulunur ve bunlara iktidardan pay verilir. Ayrıca Yolsuzluklar için, iş yapılması, para harcanması gerektiğinden, büyüklü küçüklü şirketlerle hukuk içi ve/veya dışı protokoller yapılır, bunlara maliyetlerin çok üstünde ödemeler, vergi muafiyetleri ve afları gibi imtiyazlar tanınır; böylece Yolsuzluklardan pay aktarılır. 4) Dördüncü adım olarak, yargının denetimi ile yetinilmeyerek, emir altına alınmış olan sivil ve asker, iç ve dış güvenlik güçleri de operasyonlara dahil edilir. Yolsuzluk ve Hukuksuzlukların üzerine gidenler, çeşitli hukuk içi ve/veya dışı yollarla susturulur. 5) Elbette böyle bir uygulama, Demokratik, Laik ve Sosyal Hukuk Devleti rejiminde gerçekleştirilemeyeceği için, son aşamada ülkede bir Rejim değişikliği yapılır ve “NeoPatrimonyal Sultanist” veya “NeoFaşist Dinci” bir “Şahıs Devleti” kurulur. *** Sonuç olarak, yasaklarla desteklenen, Yolsuzluk ve Hukuksuzlukların birbirini güçlendirmesi ile işletilen bu çark, sürekli olarak ülke kaynaklarını tüketmeye başladığı için, yoksullaşmaya ve kaynakların tükenmesine yol açar. Çarkın dönmeye devam etmesi için yeni kaynaklara gereksinme vardır ama ülke kaynakları tüketildiği için artık kaynak bulmak olanaksızlaşmıştır: İşte o tükeniş anı, büyük bir paniğe, büyük bir çözülmeye, çarkın dişlileri arasındaki uyumun bozulmasına yol açar... Artık ülkenin başkentinde, güpegündüz siyasal cinayetler bile işlenebilir... Ve herkesin gözü önünde işlenen böyle bir cinayetin bile iktidar tarafından üstü örtülmeye çalışılabilir! *** Dilerim bu hazin süreci, Atatürk’ün kurduğu Türkiye Cumhuriyeti’nin yurttaşları olan bizler, yaşamayız!",https://www.cumhuriyet.com.tr/yazarlar/emre-kongar/yolsuzluk-hukuksuzluk-ve-cinayet-2219637
Emre Kongar,Emperyalizm ve göç (2),07 Haziran 2024 Cuma,"“Emperyalist Batılı Hıristiyan Beyaz Adam”ın yazdığı uygarlık tarihi, Avrasya’da başlamış ve Avrasyalıların Amerikalıları soykırıma uğratması ile bütün dünyanın tarihi haline gelmiştir. Diyalektik etkileşimlerle gelişen bu tarihin sıçrama noktası, Fatih Sultan Mehmet’in Doğu Roma’yı yani İstanbul’u fethidir. Bu fetih Avrasya’nın kan damarları olan ticaret yollarını Müslümanların denetimine verince, Hıristiyan Batı, yeni ticaret yolları aramaya başlamış ve dünyanın sınırları ile dinamiği değişmiştir: Yeni ticaret yollarının aranması sonunda, Hıristiyan Batı hem Uzak Doğu’ya hem de Amerika’ya gitmiş, 15. yüzyılın sonuna doğru, bugünkü dünyanın yapısı biçimlenmeye başlamıştır: Amerika’nın keşfi, insanlık âleminin en büyük Soykırım olayını başlatmış, yerli Amerikalıları katleden Beyaz Adam, yani Hıristiyan Batı Avrupalı, bu yeni kıtanın zenginliklerini yağmalayarak bugünkü dünya egemenliğinin temellerini atmıştır. Tam Amerika keşfedilirken, yine 1400’lerin sonunda ve 1500’lerin başında “Hıristiyan Emperyalist Beyaz Adam” (Portekizliler, Hollandalılar) Endonezya’yı sömürgeleştiriyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Elbette “Emperyalist Hıristiyan Beyaz Adam”ın Çin’i afyonlaması ve Afrika’yı sömürgeleştirmesi serüveni de çok kısa bir süre sonra başlayacaktı. Bu arada, Fatih Sultan Mehmet’in Doğu Roma’yı fethederek tetiklediği “Diyalektik Tarih” egemenliğini ilan etmiş, zıtların etkileşimi devreye girmişti: Endüstri Devrimi’ni gerçekleştiren “Batılı Hıristiyan Beyaz Adam”, bir yandan tebaasının milliyetçilik ideolojilerini kışkırtarak, öte yandan devletine verdiği borçları kullanarak, Din-Tarım Döneminde patinaj yapan ve çağın gerisinde kalan Osmanlı İmparatorluğu’nun altını oymaya başlamıştı. *** Fatih Sultan Mehmet’in tetiklediği “Diyalektik Tarih”, Avrasya’nın Amerika’yı Jenosid uygulayarak yutması sonunda Endüstri Devrimi’ni doğurmuş, Endüstri Devrimi’nin lideri olan Emperyalizm ise, kendi içindeki hesaplaşmalarla, Birinci Dünya Savaşı sonunda başta Osmanlı olmak üzere, Din-Tarım İmparatorluklarını tasfiye etmişti. Tam bu noktada, “Emperyalist Hıristiyan Beyaz Adam”ın karşısına bir dâhi, Mustafa Kemal Atatürk çıktı ve yarı sömürgeleştirilmiş ve işgal edilmiş olan Osmanlı toprakları üzerinde “Bağımsız Türkiye Cumhuriyeti”ni kurdu. Ama Emperyalistler arasındaki paylaşım savaşları devam ediyordu ve İkinci Dünya Savaşı, “Bağımsız ve Tarafsız, Laik Türkiye Cumhuriyeti”ni, bugünkü durağı olan, “Bağımlı ve Dinci Şahsım Devleti” istasyonuna taşıyan değişimlerin temellerini attı. *** İnsanlık tarihini, (1) başta iklim olmak kaydıyla, doğal koşullar, yani coğrafya, (2) üretim biçimi, yani teknoloji ve (3) kimlikler, yani ideoloji ve bu üç faktörün dikte ettiği, paylaşım savaşları yazar: Göçler bu faktörlerin ve savaşların sonunda ortaya çıkar. Birinci Dünya Savaşı Osmanlı’yı parçaladı, İkinci Dünya Savaşı ve sonrasında oluşan Soğuk Savaş “Bağımsız ve Tarafsız Laik Türkiye Cumhuriyeti”ni, “Bağımlı ve Dinci Şahsım Devleti” istasyonuna taşıyacak temelleri attı ama “Batılı Emperyalist Hıristiyan Beyaz Adam”ın yazdığı dünya tarihinde yeri olmayan Doğu Uygarlığı, Çin’in liderliğinde, Rusya ve Hindistan’la birlikte, başrol oyuncusu olarak Diyalektik Tarih oyununa girdi. Bu yeni oyuncunun gücü ve kuvveti karşısında panikleyen “Batılı Hıristiyan Emperyalist Beyaz Adam”, Ortadoğu ve Kuzey Afrika’da “Arap Baharı” adıyla yeni bir komedi sergilemeye kalktı ama senaristin, yönetmenin ve aktörlerin topyekûn beceriksizliğinden dolayı, “Arap Baharı” “Arap Kışı”na, “komedi” de “trajediye” dönüştü. Ortadoğu ve Kuzey Afrika’da yaşanan bu “Üçüncü Dünya Felaketi”nde “Emperyalist Batılı Hıristiyan Beyaz Adam”ın kendisine biçtiği yardımcı rollerden birini oynayan Türkiye’deki iktidar, şimdi birdenbire, diyalektik olarak, toplumu sarsacak, ülkesini yıkacak düzeydeki güçlü ve kuvvetli bir göç dalgasıyla karşı karşıya. Şimdi soru, iktidarın, toplumu sarsacak ve devleti yıkacak güçteki bu göç dalgasına, “Hıristiyan Batılı Emperyalist Beyaz Adamın” vereceği birkaç Avro karşılığında ve iktidarını sürdürmek uğruna boyun mu eğeceği, yoksa, toplumunu, ülkesini ve devletini korumak için gerekli direnişi mi göstereceği sorusudur! Bence iktidar biraz Roma ve Osmanlı tarihlerini okumalı ve ders almalıdır!",https://www.cumhuriyet.com.tr/yazarlar/emre-kongar/emperyalizm-ve-goc-2-2214700
Emre Kongar,Tabanca?,20 Haziran 2024 Perşembe,"CHP Genel Başkanı Özgür Özel, Sinan Ateş cinayetinden sonra, kendisine iktidarın küçük ortağı tarafından yapılan saldırılara bir karşılık olarak şöyle demişti: “İzzet Ulvi Yönter ile Semih Yalçın (MHP genel başkan yardımcıları) arasında bir fark yok. Normalleşmeden en çok onlar korkuyor. Çünkü normalleşen Türkiye’de, kimse başkentin göbeğinde bir Ülkü Ocakları eski başkanının cenazesini sahipsiz bırakmaz.” Bunun üzerine, Türkiye’nin zaten ağır aksak yürütülmeye çalışılan “Yarı Demokratik, Laik ve Sosyal Hukuk Devleti” rejimini, “Yarı Faşist Dinci NeoPatrimonyal Sultanist” bir yapıya dönüştüren askeri darbeleri tetikleyen, ülkenin siyasal tarihini kana bulayan, “siyasal cinayetler dönemlerini” anımsatan bir olay yaşandı: CHP lideri Özgür Özel’in açıklamalarında hedef aldığı MHP Genel Başkan Yardımcıları İzzet Ulvi Yönter ile Semih Yalçın, MHP Genel Başkanı Devlet Bahçeli’ye 18 Haziran 2024 günü bir tabanca hediye ettiler. Ama olay, orada bitmedi: Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet MHP gibi neredeyse askeri disipline sahip olan bir partide, birbirinden habersiz olmaları olanaksız olan yöneticilerden bir başkası, MHP’nin Merkez Yönetim Kurulu üyesi İzzet Gören, bu tabancanın verildiği anın fotoğraflarını, eski adı Twitter olan X platformundaki sosyal medya hesabından paylaştı: Ama olay, orada da kalmadı: İzzet Gören, X paylaşımına, şu sözleri söylediği bir de ileti eklemişti: “Yiğidin bir bakışı korkağın pusatından daha keskindir.” (Pusat silah demek) Üstelik Gören, aynı olaydan bir fotoğraf daha paylaştı ve şu iletiyi yazdı: “Önemli olan koltuklardan güç ve şeref almak değildir, asıl önemli olan koltuklara güç ve şeref katabilmektir!” *** Medya bu fotoğrafları ve iletileri şu başlıklarla verdi: “Devlet Bahçeli’ye dikkat çeken hediye!” “İzzet Ulvi Yönter ve Semih Yalçın’dan silahlı poz!” “MHP’li genel başkan yardımcıları Bahçeli’ye silah hediye etti.” “Özel’in yumuşama mesajının ardından MHP’li Gören’den Bahçeli’ye silah hediyesi.” “Özgür Özel’in işaret ettiği MHP’li iki isimden ‘silahlı’ mesaj” “MHP’li Gören paylaştı: MHP’li vekillerden Bahçeli’ye silah.” “MHP MYK üyesi İzzet Gören’den çok konuşulacak ‘silahlı’ paylaşım!” Anlaşılan iktidar elindeki polis, jandarma, ordu ve hatta yargı gücü ile bile yetinmiyor... Tabanca da istiyor: Bitmez tükenmez bir “han-ı yağma iştihası!” *** Bu arada, “Tabanca” deyince aklıma geldi: Sinan Ateş’i öldüren tabanca bulundu mu acaba? Ya Bedrettin Cömert’i öldüren tabanca?",https://www.cumhuriyet.com.tr/yazarlar/emre-kongar/tabanca-2218890
Emre Kongar,14 ulema bildirgesi 2024,25 Haziran 2024 Salı,"23 Haziran 2024 Pazar günü, 14 Din Bilgini, (eski dilde 14 Ulema) Türkiye’de dini siyasete alet eden politikacıların, “Şeriat eşittir İslam” yanıltmacasının yanlışlığını açıklayan bir bildiri yayımladı. Bence bu bildirge neredeyse, İstiklal Savaşı tarihimizde, Mustafa Kemal Atatürk ve arkadaşları için idam fermanı yayımlayan Padişah Vahdettin ve onun Şeyhülislamı Dürrizade Abdullah’a karşı, Mustafa Kemal ve arkadaşlarının bağımsızlık için savaşan yurtseverler olduğunu ve İslama hizmet ettiklerini ifade eden Börekçizade Rifat ve elli dolayında Anadolu Müftüsünün fetvası kadar önemli bir metindir. Çünkü: 1) Hem İslam dininin siyasete alet edilmesine karşı çıkmakta... 2) Hem her İslam ülkesinde din adına iktidar olan ve/veya iktidarını din adına sürdüren egemenlerin, kendilerine göre yorumladıkları Şeriat kavramını açıklığa kavuşturmakta... 3) Hem de İslam dininin çağın gereklerine göre nasıl yorumlanabileceğine ışık tutmaktadır. *** Bu bildirinin adı “Şeriat, İslam Demek Değildir” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önemli paragrafları da şöyle: Cumhuriyetimizin 100. yılını geride bıraktığımız bu günlerde toplumumuz kısır ve tehlikeli bir tartışmanın içine çekilmek istenmektedir. Bu tartışma adeta dine rağmen din, İslama rağmen İslam denilebilecek düzeyde bir cahilliği içeren şeriat tartışmasıdır. Arap dilinde pek çok anlama sahip olan şeriat sözcüğü terminolojik açıdan dilimizdeki hukuk sözcüğünün karşılığıdır. Gerek dinsel inanışları referans alan gerekse laik ve seküler dünya görüşüne dayanan yasalar Arap dilinde şeriat sözcüğü ile ifade edilir. Bu nedenle şeriatı din ve İslamla özdeş bir kavram olarak yansıtmaya çalışmak gerçeğe aykırıdır. İslam şeriatı denilen kavram İslamın kendisi demek değildir. Zira şeriat kurallarının çok azının kaynağı Kuran ayetleridir. O ayetlerin de çoğu dönemsel olup esbab-ı nüzul çerçevesinde anlaşılması ve yorumlanması gereken hükümleri içermektedir. İslam tarihinde bütünsel ve tek yapı halinde bir şeriat anlayışından söz edilemez. Hangi şeriat ekolü söz konusu olursa olsun içerdiği kurallar açısından hiçbirinin günümüz toplumsal yaşamına ve insan gereksinimlerine, temel hak ve özgürlüklerine dahası çağdaş hukuksal sorunlara yanıt verebilecek bir yapıda olmadığı açıktır. Böyleyken insanlığın ve Müslümanların geçirdiği hukuki evrimi dikkate almayan şeriat taleplerine itibar etmek mümkün değildir. Birey kimliği, kadın erkek eşitliği, iktisadi ilişkiler, suç ve ceza kavramı, aile hukuku, siyasi sistem ve bilimsel çalışmalar açısından şeriat hukuku, dönemin Arap toplumunda değişim ve dönüşüme öncülük eden ilk uygulamaları içerse de günümüzde uygulanabilirliği söz konusu olmayan kurallar yığını olarak ancak akademide hukuk tarihi dersleri için bir anlama sahip olabilir. Başka bir deyişle şeriat kurallarının güncel yaşamda insan onuruna yakışır bir karşılığı yoktur. Çok eşliği, kölelik kurumunu, çocuk yaşta evliliği, harem selamlık uygulamasını, haklar bakımından kadınların ikincilliğini, mürtedin idamını ve tekfirciliği içermesi, iktisadi tezler bağlamında da günümüzün girift ekonomik ilişkilerini karşılayamayacak denli basit oluşu, siyasal sistem açısından ise otoriter ve totaliter bir rejimi öngörmesi, şeriatı kabul edilebilir olmaktan uzaklaştırmakta ve olanaksız kılmaktadır. İslam dini, inanç, ibadet ve ahlak esasları olarak şeriattan kesinlikle ayrıdır. Şeriat uygulanamaz olsa da İslam dini, iman esaslarıyla, uygulama olarak da namaz, oruç, hac, zekât vb. ibadetleriyle, ahlaki açıdan ise helal haram anlayışıyla yüzyıllardır yaşanan ve bundan sonra da daima yaşanacak olan son ilahi dindir. İslam azizdir ve şeriatla kısıtlanamayacak denli değerlidir. Büyük İslam bilgini Ebu Hanife’nin de dediği gibi din, Hz. Âdem’den beri gelen tevhit inancıdır ve asla değişmez. Ama şeriat değişir. Nitekim tarih boyu her ümmet için ayrı bir şeriat söz konusu olmuştur. *** Sadece bazı bölümlerini yukarıda alıntıladığım bildirge, daha sonra Osmanlı Dönemi’ndeki uygulamalara yapılan göndermelerle devam ediyor. Bunları da bundan sonraki bir yazıda ele almaya çalışacağım.",https://www.cumhuriyet.com.tr/yazarlar/emre-kongar/14-ulema-bildirgesi-2024-2220300
Emre Kongar,Sinan Ateş son kurban olsun!,16 Haziran 2024 Pazar,"Bir Kurban Bayramı’nın ilk gününde “Hayvanların canına kıymayın, dini vecibenizi, desteklediğiniz bir Demokratik Toplum Örgütü’ne yardım yaparak yerine getirin” diye bir yazı yazmaya niyetlenirken, vicdanımın emrine girmiş olan bilgisayarım, beni Sinan Ateş Cinayetine götürdü! *** “Şahsım Devleti”nde, “Klasik Çağdaş Devlet Kavramı”nın içerdiği hiçbir güvence artık geçerli değildir: Ne iç güvenlik ve iç barış... Ne dış güvenlik ve dış barış... Ne can ve mal güvenliği... Ne özel hayatın gizliliği... Ne gelir ve servet güvenliği ve refah... Ne üretim ve iş güvenliği... Ne anayasa ve yasalar... Ne gelir adaleti... Ne sağlıkta, eğitimde, istihdamda, sosyal güvenlikte fırsat eşitliği... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne seçmen ve seçim güvenliği... Ne adil ve şeffaf seçim... Ne ifade, muhalefet ve medya özgürlüğü... Ne de Demokratik, Laik ve Sosyal Hukuk Devleti! *** Peki ne geçerlidir? Bütün iktidarı elinde tuttuğu için tek bir kişide birleşmiş ve bütünleşmiş olarak ortaya çıkan, insanlık tarihinin, yani insanın, bütün hataları, eksikleri ve çirkinlikleri: Çıkarcılığı, egoizmi, kibri, açgözlülüğü, oburluğu, kıskançlığı, öfkesi, anlayışsızlığı, merhametsizliği, haksızlığı, hukuksuzluğu, adaletsizliği, nefreti, cehaleti ve zulmü! Belki bu betimleme, tek bir anda, tek bir ülkede, tek bir “şahısta” birleşmiş olarak hiçbir zaman görülmeyebilir. Ama tarih içindeki “Şahsım Devleti” uygulamalarına, (Krallıklara, İmparatorluklara, Şahlıklara, Padişahlıklara, Neopatrimonyel Sultanizm rejimlerine, Dinci Faşizmlere) toplam olarak bakıldığında ortaya çıkan ortak manzara budur! *** Türkiye’deki “Şahsım Devleti” rejimi hem ekonomiyi hem de hukuku, çıkmaz sokaklara sokmuştur: Ekonomi tam anlamıyla iflas etmiş, insanlar geçim sıkıntısı içinde bunalmıştır. Hukuk ve Adalet ise siyasetin, mafyanın, tarikat ve cemaatlerin etkisinde iyice yozlaşmıştır. Yargı mekanizmasında, mafyanın, tarikat ve cemaatlerin ve siyasetin etkileri hakkındaki örnekler o kadar çoktur ki bu konuda yazılmış kitaplar bir kütüphaneyi dolduracak sayıya ulaşmıştır. Sinan Ateş cinayeti son örnektir. Acılı eş ve anne Ayşe Ateş’in feryatlarının yürekleri dağladığı... Mafya bozuntusu küçük çetelerden birinin aracılığıyla işlendiği kamuoyuna yansıyan... Bu “siyasal cinayet” konusundaki son olayları araştırırken karşıma bir haber sitesindeki şu satırlar çıktı: “Sinan Ateş davasında tuhaf gelişme: MHP’yi kızdıran Savcılar nereye sürüldü? T24’ün haberine göre Cinayet dosyasındaki kritik aşamalara imza atan Ankara Başsavcıvekili Durdu Özer, kararnameyle tenzili rütbe alarak Ankara Bölge Adliye (İstinaf) Mahkemesi savcılığına atandı. Kararnameyle, Ankara Adliyesi’nde Sinan Ateş dosyasında görev yapan savcı Durmuş Ali Kaya da Ankara’dan Çınar Savcılığı’na atandı.” *** Bu iktidar bu cinayetin “siyasal azmettiricileri olan gerçek faillerini” bulmak ve yargıya teslim ederek adaleti sağlamak zorundadır: Yoksa tarih ve vicdanlar önünde “Şahsım Devleti” sorumlu olacaktır. “Sinan Ateş bu ‘Kirli Siyasetin’ son kurbanı olsun” diyorum!",https://www.cumhuriyet.com.tr/yazarlar/emre-kongar/sinan-ates-son-kurban-olsun-2217814
Emre Kongar,Siyasette tabancaya karşıyım!,21 Haziran 2024 Cuma,"“Demokratik Siyaset”te tabancaya, tüfeğe, kalaşnikofa, her türlü ateşli ve kesici silaha, şiddet kullanılmasına, karşıyım. Bunların kullanılmalarına karşı olmayanlara da karşıyım!” “Demokratik siyaset” diye özellikle vurgu yapıyorum, çünkü Demokratik olmayan siyasette, kaba kuvvet, şiddet, terör, iktidara gelmek ve iktidarda kalmak için daima kullanılmıştır. Demokratik siyasetin tek silahı ise iletişimdir: Seçmenle iletişim! Topluma daha çok özgürlük, daha çok eşitlik, daha çok adalet, daha çok barış, daha çok güvenlik, daha çok dayanışma ve daha çok refah vaat eden bir iletişim. Atatürk’ün Cumhuriyet Devrimi, toplumu dine, geleneğe ve kaba kuvvete dayalı bir iktidardan kurtarıp, eşit yurttaşlık ilkesi bağlamında seçmen iradesine dayalı Demokratik bir iktidara kavuşturmak hedefine yönelikti. Ne yazık ki, 1950-1960 arasındaki Çok Partili Düzen’e geçiş, toplumun yeterince gelişmemiş olmasından dolayı bu sonucu doğuramadı. 1950-1960 dönemindeki hatalardan ve deneyimlerden yararlanarak hazırlanan 1961 Anayasası ülkeye tam bir Demokratik Rejim getirdi. Fakat, Anayasa çok “Demokratik”ti ama toplum hâlâ tam bir Demokratik Rejim olgunluğuna (sınıfsal yapıya ve Demokrasi bilincine) erişmemişti. Önce 12 Mart 1971 Askeri Darbesi, sonra 12 Eylül 1980 Askeri Darbesi, 1961 Anayasası’nı çöpe attı. 1961 Anayasası’nı ortadan kaldıran süreç içinde en belirleyici olan etkinlik, Birinci ve İkinci Milliyetçi Cephe Hükümetleri sırasındaki siyasal kamplaşma ve siyasal cinayetlerdi: Doç. Dr. Orhan Yavuz, Erzurum, 15 Haziran 1977. Ankara Savcısı Doğan Öz, Ankara, 24 Mart 1978. Doç. Dr. Bedrettin Cömert, Ankara, 11 Temmuz 1978. Türkiye İşçi Partisi üyesi Latif Can, Efraim Ezgin, Hürcan Gürses, Osman Nuri Uzunlar, Serdar Alten, Faruk Ersan, Salih Gevence, Ankara, 8 Ekim 1978. Prof. Dr. Bedri Karafakioğlu, İstanbul, 20 Ekim 1978. Doç. Dr. Necdet Bulut, 26 Kasım 1978’de Trabzon’da saldırıya uğradı, 8 Aralık’ta öldü. Kahramanmaraş Katliamı, 19-26 Aralık 1978. Abdi İpekçi, İstanbul, 1 Şubat 1979. TİP Adana İl Başkanı Ceyhun Can, Adana, 10 Eylül 1979. Adana Emniyet Müdürü Cevat Yurdakul, Adana, 28 Eylül 1979. Prof. Dr. Ümit Doğanay, İstanbul, 20 Kasım 1979 Prof. Dr. Cavit Orhan Tütengil, İstanbul, 7 Aralık 1979 Yurdakul ailesinin avukatı Halil Güllüoğlu, Adana, 3 Şubat 1980. Ümit Kaftancıoğlu, İstanbul, 11 Nisan 1980. CHP Adana İl Başkanı avukat Ahmet Albay, Adana, 3 Mayıs 1980. CHP Kayseri İl Başkanı avukat Mustafa Kulkuloğlu, Kayseri, 7 Mayıs 1980. Sevinç Özgüner, İstanbul, 23 Mayıs 1980. Çorum Katliamı, Mayıs-Temmuz 1980. Kemal Türkler, İstanbul, 22 Temmuz 1980. 12 Eylül 1980 darbesiyle bu cinayet dalgası son buluyor. Derken “Dinci katiller”, “Derin Devlet” ve/veya “Terör” kılığında 1990’larda yeniden harekete geçiyor. Prof. Dr. Muammer Aksoy, Ankara, 31 Ocak 1990. Çetin Emeç, İstanbul, 7 Mart 1990. Turan Dursun, İstanbul, 4 Eylül 1990. Politikacı, şair ve yazar Musa Anter, Diyarbakır, 20 Eylül 1992. Doç. Dr. Bahriye Üçok, Ankara, 6 Ekim 1990. Uğur Mumcu, Ankara, 24 Ocak 1993. Sivas Madımak Katliamı, 2 Temmuz 1993. Gümüşhane Baro Başkanı Ali Günday, Gümüşhane, 25 Temmuz 1995. Gonca Kuriş, Konya,Temmuz 1998. Şemsi Denizer, Zonguldak, 6 Ağustos, 1999. Prof. Dr. Ahmet Taner Kışlalı, Ankara, 21 Ekim 1999. Necip Hablemitoğlu, Ankara, 18 Aralık 2002. Rahip Andrea Santaro, Trabzon, 5 Şubat 2006. Danıştay Yargıcı Mustafa Yücel Özbilgin, Ankara, 17 Mayıs 2006. Hrant Dink, İstanbul, 19 Ocak 2007. Tahir Elçi, Diyarbakır, 28 Kasım 2015. Suruç Katliamı, Şanlıurfa, 20 Temmuz 2015. Gar Katliamı, Ankara, 10 Ekim 2015. *** Ne yazık ki bu cinayetlerin önemli bir bölümünde Ülkü Ocakları mensuplarının sorumlu olduğu mahkeme kararlarıyla tarihe geçmiştir! *** Sinan Ateş cinayeti hakkında Özgür Özel ile giriştikleri polemik bağlamında, MHP yöneticileri tarafından X platformunda kullanılan tabanca armağanı fotoğrafı ve alttaki “Pusat” (silah) yorumu (bakınız dünkü yazım) bana yukarıdaki listeyi anımsattı! Sadece yaptıkları “Büyük Demokrasi Ayıbı”nı teşhir ettiğim için bu politikacılar tarafından bana yapılan hakaret, saldırı ve tehditleri yanıtlamaya tenezzül etmeyeceğim. Ama Sinan Ateş’in eşi Ayşe Ateş’in “Adalet Mücadelesi”ne desteğimi elbette sürdüreceğim!",https://www.cumhuriyet.com.tr/yazarlar/emre-kongar/siyasette-tabancaya-karsiyim-2219159
Emre Kongar,9 maddede Sinan Ateş cinayeti,18 Haziran 2024 Salı,"Sinan Ateş’i kim katletti? 1) Önce basit sorular: Cinayeti kim örgütledi? Kim azmettirdi? Tetiği kim çekti? Cinayeti işleyecek kişiyi, katili, kim buldu? Katil ile azmettirici arasındaki aracılar kimlerdi? Kimler, katil ile azmettiriciler arasındaki ilişkileri, kimler üzerinden kurdu? Kim cinayetin keşfini yaptı? Katili kim taşıdı? Cinayette hangi araçlar kullanılmıştı? Bu araçlar kimlerin mülkiyetindeydi? Kimler tarafından nerelerde kullanılmışlardı? Cinayette kullanılan silah kimindi? Katil silahı nereden ve nasıl bulmuştu? Katili kim kaçırdı? Kim sakladı? Katil nerede ve nasıl yakalandı? Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet *** Sinan Ateş’i kim katletti? 2) Biraz daha karmaşık sorular: Bu cinayet kimin işine yarar? Sinan Ateş’in düşmanları kimlerdi? Sinan Ateş daha önce hiç tehdit almış mıydı? Sinan Ateş, düşmanlarının kendisine komplo kurduğundan kuşkulanmış mıydı? Katledileceğini düşünüyor muydu? Sinan Ateş, kendisini öldürmek isteyen kişilerin adlarından söz etmiş miydi? *** Sinan Ateş’i kim katletti? 3) Cinayetin siyasal niteliği üzerine sorular: Sinan Ateş hangi siyasal görüşe sahipti? Hangi siyasal parti mensubuydu? Sinan Ateş hangi görüşte, hangi parti ve örgüt içinde aktif görevler yapmıştı? Sinan Ateş, parti ve örgüt içinde hangi yeni görevlere adaydı? Sinan Ateş’in parti ve örgüt içindeki rakipleri kimlerdi? *** Sinan Ateş’i kim katletti? 4) Cinayet sonrasına ilişkin sorular: Kim sessiz kaldı, üzüntü belirtmedi; kim kınadı, kim üzüldü? Kim cinayet soruşturmasını örtbas etmeye çalıştı; kim siyasal azmettiricilerin bulunması için tavır koydu? Cinayetle ilgili soruşturma ve kovuşturmaları hukuk çerçevesindeki görev bilinçleriyle yürüten yurtsever Cumhuriyet memurları olan güvenlik ve yargı mensuplarına kim destek oldu, kim onları köstekledi? *** Sinan Ateş’i kim katletti? 5) Ve en kritik soru: Sinan Ateş cinayetinin tetikçileriyle, Onun siyasal ve örgütsel çevresindeki kişiler, özellikle de rakipleri ve düşmanları arasında, herhangi bir temas ya da herhangi bir iletişim var mıdır, olmuş mudur; daha doğrusu böyle bir ilişki ya da temas saptanmış mıdır? *** Sinan Ateş’i kim katletti? 6) Sevgili okurlarım, ben polisimize güveniyorum: Özellikle, hırsızlık, cinayet, kaçakçılık, dolandırıcılık, uyuşturucu satıcılığı, rüşvet, yolsuzluk, mafyatik ilişkiler ve terör konularında son derece başarılı olduklarını, ülkedeki bütün yasadışı olayları yakından izlediklerini ve SİYASAL İKTİDAR MÜDAHALE ETMEDİĞİ SÜRECE, bütün bu olayları en kısa zamanda en etkin bir biçimde önlediklerini ve/veya çözdüklerini biliyorum. Sinan Ateş’i kim katletti? 7) Sevgili okurlarım, ben savcılarımıza ve yargıçlarımıza da güveniyorum: Doğrudan siyasal iktidara veya paraya bağımlı olan birkaç çürük elma dışında, SİYASAL İKTİDAR MÜDAHALE ETMEDİĞİ SÜRECE, Anayasa çerçevesinde, yasaları tarafsız ve adil bir biçimde uygulayacaklarını, suçluları cezalandıracaklarını biliyorum. Sinan Ateş’i kim katletti? 8) Bu nedenle, Sinan Ateş cinayetinin azmettiricileri bulunmaz ve cezalandırılmazsa, “SİYASAL İKTİDARIN MÜDAHALESİ VARDIR” denilecektir! Çünkü Şahıs cinayet işler... Devlet cinayeti çözer! Şahıs katleder... Devlet katili yakalar! Şahıs öldürür... Devlet öldüreni, azmettireni cezalandırır! *** Sinan Ateş’i kim katletti? 9) Sinan Ateş cinayeti, “Devlet” ve “Şahıs” arasındaki farklılıklar ortadan kalktığında, “Klasik Devlet” yerine “Şahsım Devleti” kurulduğunda işlenmiş bir cinayettir: Bu nedenle, Tarih Dede, “Şahıs”, “Devlet” ve “Cinayet” ilişkilerinin “Şahsım Devleti” bağlamında nasıl oluştuğunu, “Sinan Ateş Cinayeti” örneğinde kaydedecek ve yorumlayacaktır!",https://www.cumhuriyet.com.tr/yazarlar/emre-kongar/9-maddede-sinan-ates-cinayeti-2218368
Emre Kongar,İmam-ı âzam Ebu Hanife,30 Haziran 2024 Pazar,"Sevgili okurlarım, elbette “14 Din Bilgini’nin Bildirgesi”nde belirtildiği gibi, “Şeriat, İslam Demek Değildir”. “İslam”, kaynağı Kuranıkerim ve Sünnet (Hz. Muhammed’in yaptıkları ve söyledikleri) olan bir dindir, değişmez. “Şeriat” ise bu dine dayalı olan toplumlarda/devletlerde geçerli olan, hem birbirinden farklı hem de zamana göre değişen kurallardır. İkisi birbirinden tümüyle farklı kavramlar ve terimlerdir. (Ayrıca bazı din adamlarının, yorumcuların, din bilginlerinin, “sünneti” ve “mezhepleri” bile “İslam Dini”nin temelleri arasında saymadıkları, kaynak olarak sadece Kuranıkerim’i kabul ettikleri bilinmektedir.) *** İslamda esas olarak Sünnilik, Şiilik ve Haricilik olarak üç büyük mezhep vardır. Bu mezhepler arasındaki iktidar çatışmaları, aynen Hıristiyanlıktaki mezhep savaşları gibi kanlı olaylara yol açmış, her bir mezhep, egemen olduğu toplumda, kendi “Şeriatını” uygulamıştır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sünni İslam Mezhebi içinde de dört büyük alt mezhep vardır: Hanefi, Maliki, Hanbeli ve Şafii mezhepleri. Bunların da her birinin “Şeriatı” yani kuralları birbirinden değişiktir. Ayrıca bu mezheplerin içindeki tarikatlar arasında da uygulanan kurallar yani “Şeriat” farklıdır. *** Sevgili okurlarım, eskiden “nüfus cüzdanları” gri renkli sert kapağı olan defterler biçimindeydi. Benim nüfus cüzdanımda, “Dini” hanesinde “İslam”, “Mezhebi” hanesinde de “Hanefi” yazıyordu. “14 Din Bilgini’nin Bildirgesi”nde, Hanefi Mezhebi’nin kurucusu Ebu Hanife’nin bir sözüne gönderme yapılması, bu açıdan önemliydi. Peki Türkiye’deki Müslümanların çoğunluğunun mezhebi olan Hanefiliği kuran “İmam-ı âzam Ebu Hanife” kimdi, İslam tarihindeki yeri neydi? *** İmam-ı Âzam Ebu Hanife’nin hayatını, TDV İslam Ansiklope-disi’ndeki maddeden yararlanarak okurlarım için özetledim: Ömrünün elli iki yılı Emeviler, on sekiz yılı Abbasiler döneminde geçen Ebu Hanife, hilafetin Emeviler’den Abbasiler’e geçişine ve Abbasi halifelerinden Ebülabbas es Seffah (750-754) ile Ebu Cafer el Mansur (754-775) zamanında gelişen olaylara şahit oldu. Ebu Hanife’nin ehli beyte karşı kalbi yakınlık ve bağlılık duyduğu ve Hz. Ali evladını sevdiği kesindir. Son Emevi Halifesi II. Mervan zamanında Ebu Hanife’ye Kufe kadılığı veya beytülmal eminliği teklif edilmiş, her türlü baskıya rağmen kabul etmeyince de hapsedilmiş ve dövülmüştür. Hapiste sağlık durumunun ağırlaşması üzerine serbest bırakılmış ve Mekke’ye gitmiş, hilafet Abbasiler’e geçinceye kadar orada kalmıştır. Ebu Hanife, Hz. Ali evladının haklarını koruyacağını söyleyen Abbasiler’in kuruluşundan memnun olduğu için Kufe’ye dönerek arkadaşlarıyla birlikte Ebülabbas es Seffah’a biat etmiş, fakat Irak’taki karışıklığın sürdüğünü görünce tekrar Mekke’ye gitmiştir. Abbasiler döneminde devam eden kargaşalıklar ve halifenin yaptığı uygulamalar sonunda, Ebu Hanife, Abbasi yönetimine karşı da sert bir muhalefete başlamıştır. Bunun üzerine Halife Mansur, ona, yeni kurulan Bağdat şehrinin kadılığını teklif etmiştir. Bu teklifi kabul ettiğini ve görevinin çok kısa sürdüğünü söyleyenler varsa da daha sağlam rivayetlere göre kadılığı kabul etmemiş, bunun sonucu olarak Bağdat’ta hapse atılmış, işkence edilmiş ve dövülmüştür. Ebu Hanife 150 yılının şaban ayında (Eylül 767) Bağdat’ta vefat etmiştir. Zehirlenerek öldürüldüğü ve hapisten cenazesinin çıktığı da söylenir. Halife, cenaze namazına bizzat katılmıştır. *** Ansiklopedideki madde ve benim oradan yaptığım özet de tarihsel gerçeklere ne denli uygun tam bilemiyorum. Çünkü o dönemin olaylarının büyük bir bölümü günümüze kadar ancak rivayetler halinde gelmiştir. Ama “14 Din Bilgini’ni Bildirgesi”nin çok sağlam bilgilere ve mantığa dayandığını biliyorum: “Şeriat, İslam Demek Değildir!”",https://www.cumhuriyet.com.tr/yazarlar/emre-kongar/imam-i-azam-ebu-hanife-2222072
Emre Kongar,Mecelle'den alıntının gizemi,28 Haziran 2024 Cuma,"Mecelle’den alıntının gizemi 14 Din Bilgini’nin “ŞERİAT İSLAM DEMEK DEĞİLDİR” başlıklı Bildirge’sinde, İslam Dini, İslam Hukuku ve İslam Tarihi üzerine iki yerde net bir gönderme vardı: Birinci gönderme Ebu Hanife’nin İslam Dini’nin değişmezliğine ilişkin sözü üzerine yapılmıştı: “Büyük İslam bilgini Ebu Hanife’nin de dediği gibi din, Hz. Âdem’den beri gelen tevhit inancıdır ve asla değişmez” denmişti. İkinci gönderme Mecelle’ye yapılmıştı ve “Şeriat”ın zamana göre değiştiğine ilişkindi: “Osmanlı’nın Mecelle’sinde de belirtildiği üzere; ‘ezmanın tegayyürü ile ahkâmın tebeddülü inkâr olunamaz’.” denilmişti. Böylece İslam (yani Kuranıkerim ve Sünnet) sabit, değişmez, ama Şeriat (yani kurallar) değişken olduğu için, ikisinin birbirinden farklı olduğu, sadece dinen, hukuken ve tarihsel olarak değil, mantıken de ispatlanıyordu. *** Mecelle’den yapılan alıntıda, eski Türkçe, (Arapça ve Farsça) sözcükler kullanıldığı için, bir yanlış yapmayayım diye, hem Mecelle’yi hem de bu alıntıdaki kelimeleri ve cümlenin kendisini tekrar tekrar araştırdım. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet (Babam, “Ansiklopedilere, bilmediğin değil, bildiğini sandığın sözcükler, terimler ve kavramlar için bakmalısın ki hata yapmayasın” derdi. Yazı yazarken okurlarıma saygımdan dolayı onun bu uyarısına daima uyarım.) Ve araştırma yaparken, Mecelle’den alıntılanan cümlenin aynısına rastladım: Hem de dönemin Cumhurbaşkanlığı Başdanışmanlarından, bugünkü görevi MİT Başkanlığı olan İbrahim Kalın, Erdoğan’ın bazı sözleri üzerine açıklama yapmak için attığı (o zamanki adı Twitter olan) bir X mesajında @ikalın1 adresli hesabından, 9 Mart 2018 tarihli ve 08.57 saat damgalı iletisinde şöyle demiş: “EZMANIN TAGAYYÜRÜ İLE AHKÂMIN TAGAYYÜRÜ İNKÂR OLUNAMAZ.” Bu Mecelle kuralına göre zamanın değişmesiyle içtihadi hükümler ve yorumlar değişir ve yenilenmeye ihtiyaç duyar. Kuran ve Sünnet’in ortaya koyduğu hükümler ise sabittir. Kastedilen budur. Cumamız mübarek olsun.” *** Cumhurbaşkanı Erdoğan, 2018 yılında 8 Mart Dünya Kadınlar Günü programında, o günlerde kamuoyunda tepkilere neden olan sözde fetvalar veren “hocalar”a tepki göstererek şöyle demişti: “İslamın güncellenmesinin gerektiğini bilmeyecek kadar da aciz bunlar. İslamın hükümlerinin güncellenmesi vardır. Siz İslamı 14-15 asır öncesi hükümleriyle kalkıp da bugün uygulayamazsınız!” Erdoğan’ın bu sözleri üzerine, cahil cühela takımı derhal saldırıya geçmiş ve Kalın da, İslam’a uygun olan, yukarıda alıntıladığım açıklamayı yapmak gereğini hissetmişti. *** 14 Din Bilgininin, bu Bildirge’yi hazırlarken, İbrahim Kalın’ın İslami gerçeği de yansıtan bu yorumundan da yararlanmış olmaları, “olasılık dışı değildir” diye düşünüyorum. *** Burada bir de küçük dil farklılığına da dikkat çekmek isterim: Mecelle’den yapılan alıntılarda aynı cümlede, “değişmek” anlamına gelen “tagayyür” sözcüğü iki kez geçiyor. Buna karşılık, 14 Din Bilgini’nin Bildirge’sinde ikinci “tagayyür” sözcüğü yerine, yine aynı anlama gelen “tebeddül” kelimesi kullanılmış. Böylece ifade, edebi açıdan daha doğru bir hale getirilmiş. Ayrıca belirtmeliyim ki Ebu Hanife’ye gönderme yapılmış olmasının gizemi de ayrı bir yazı konusudur!",https://www.cumhuriyet.com.tr/yazarlar/emre-kongar/mecelleden-alintinin-gizemi-2221478
Emre Kongar,Özel-Erdoğan algı operasyonu,13 Haziran 2024 Perşembe,"Salı günü gerçekleştirilen Özel-Erdoğan görüşmesinde, konuşulanlardan çok topluma hangi mesajların verildiği tartışması ön plana çıktı. Seçimlerde ikinci parti durumuna düşmüş olmasını telafi etmeye çalışan iktidar, kibrinden herhangi bir ödün vermiş gibi görünmeme çabasındaydı. Ama öte yandan, başarısızlığının halkı bıktırdığını da fark etmiş olmasından dolayı, “Ödün vermiyorum ama yumuşuyorum” gibi, birbirine ters iki tutumu aynı anda içeren çelişkili bir mesaj vermeye çalışıyordu. Nitekim, bu çelişki, Ömer Çelik’in okuduğu, görüşmeden önce hazırlandığı belli olan ve mevcut Türkiye’yi asla yansıtmayan sözde “görüşme metnine” de yansımıştı. Metinde öne çıkan önemli mesajlar şunlardı: 1) Yeni bir Anayasa gereklidir. 2) Yumuşama-normalleşme gereklidir. 3) Ekonomik durum çok başarılıdır. 4) Siyasette popülizm değil, realizm uygulanmalıdır. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 5) Avrupa Faşizmine karşı ortak hareket edilmelidir. 6) PKK’nin Suriye uzantısına karşı ortak hareket gereklidir. 7) Önemli bir konu da son zamanlarda çeşitli bölgelerde bazı belediye başkanlarının nefret suçu anlamına gelebilecek, ırkçılık anlamına gelebilecek birtakım uygulamalara imza atmaları ve yine maalesef eski Türkiye’deki manzaraları hatırlatan birtakım yaşam tarzlarına dönük, olumsuz uygulamalar diyebileceğimiz birtakım uygulamaların ortaya çıkmasıdır. (Dikkat: CHP bu konuda bir konuşma yapıldığını yalanladı.) 8) Yargı bağımsızdır, mahkemelere karışılmamalıdır. 9) Hayat tarzları konusunda şimdiye kadar elde edilen kazanımlar korunacaktır. Görüldüğü gibi toplantıdan önce hazırlandığı, görüşmeden hemen sonra açıklanmasından ve görüşmede konuşulmayan bir konuyu da içermesinden belli olan bu metin, iktidarın birbiriyle çelişkili olan iki hedefini aynı anda gerçekleştirmeye yönelikti ve yaşanan siyasal, hukuksal ve ekonomik gerçeklerden bütünüyle kopuk bir Türkiye imajı çiziyordu. *** CHP’nin yeni yönetiminin görüşmeden amacı ise bugüne kadar yapılamayan bir “liderler arası diyaloğu” gerçekleştirerek eski yönetime karşı konumunu güçlendirmek ve Kılıçdaroğlu Dönemi’nde başlamış olan, “herkesle kucaklaşmayı” ve “helalleşmeyi” devam ettirmekti. Bu anlamda kendisinden laik çizgide politikalar bekleyen çekirdek seçmenini tatmin etmekten uzak kalan ama gelir dağılımı adaletsizliği ve ekonomik sorunlar üzerinde yoğunlaşan, haksızlık ve hukuksuzlukları vurgulayan bir yaklaşım sergilemeyi amaçlamıştı. Ayrıca, kamuoyunda açıkça ifade edilen bir tuzağa, “Sivil Anayasa” adı altında sunulan “Şahsım Devleti Anayasası” yapma tuzağına düşmemekte de kararlı görünüyordu. Deniz Yücel tarafından açıklanan görüşme içeriğinin önemli konuları şöyle özetlenebilir: 1) Bu süreç, “Yumuşama” değil, “Normalleşmedir” ve biz başlattık. 2) Ülkemizin ekonomisi bir tıkanmışlık içerisindedir. Ekonomide, Ömer Çelik’in ifade ettiği gibi bir kazanım yoktur. 3) Çözülen hükümlü generaller meselesini biz iletmiştik, şimdi de Gezi Davası’nı izliyoruz. 4) Temmuz ayında asgari ücrete mutlaka ara zam yapılmalıdır. En düşük emekli maaşı asgari ücret düzeyine yükseltilmelidir. 5) Kayyum uygulaması hem Anayasa’ya hem Demokrasi’ye hem de hukuka aykırıdır. 6) Sayın Ömer Çelik açıklamasında bazı belediyelerle ilgili nefret söylemlerinden ve yaşam tarzlarına müdahaleden bahsetti. Ancak Genel Başkanımız ve Sayın Cumhurbaşkanının görüşmesinde böyle bir konunun konuşulduğunu teyit edemiyoruz. Sayın Ömer Çelik bu hususu dilerse görüşmede hazır bulunan Sayın Elitaş’tan teyit edebilir. 7) Yeni Anayasa çalışması için, mevcut haksızlık ve hukuksuzlukların giderilmesi, gelir adaletsizliğinin ortadan kaldırılması, rektör atamaları gibi konuların karşılıklı anlayışla çözülmesi, Anayasa Mahkemesi kararlarına uyulması gerekmektedir. 8) Belediyelerin önündeki engeller kaldırılmalıdır. *** Bu görüşme, bence, iktidarın “Şahsım Devletini” “Demokratik Rejim” diye yutturma çabasıdır. Yarın niçin “Havanda su mu dövüldü” diye sorulduğunu anlatmaya çalışacağım!",https://www.cumhuriyet.com.tr/yazarlar/emre-kongar/ozel-erdogan-algi-operasyonu-2216826
Emre Kongar,Yeni anayasanın ipuçları,16 Mayıs 2024 Perşembe,"Erdoğan’ın dün AKP’nin TBMM Grup Toplantısı’nda yaptığı konuşmayı dört grup içinde özetlemek olanaklı: 1) İktidar yeni atılımlar içinde. “...Meclis’imizin gündeminde adaletten ticarete, ekonomiden güvenliğe ve eğitime geniş bir yelpazede kanunlaşma sürecinde olan teklifler var... ...Meclis tatile girmeden yasal düzenlemeleri çıkarmamız gerekiyor...” 2) Yeni Anayasa için somut adımlar atılmalı. “...Yeni ve sivil anayasa meselesinde Meclis başkanımızın çalışmalarına destek vermemiz önemlidir... ...Sivil anayasa iradesinin günlük siyasetin geçici tartışmalarına kurban edilmemesi kanaatindeyiz. Aceleye getirmeden ama çok da fazla uzatmadan istişari temasları bitirip somut adımlar atılmasında fayda görüyoruz...” 3) İktidarın tutumu “yapıcı ve uzlaşıcı”. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ...Biz sonuna kadar yapıcı ve uzlaşmacı tutumumuzu koruyacağız... 4) İktidar, 21 yıllık deneyimden yararlanarak yeni rekorlar kıracak. “...Bu dört yılın her gününü ilk günkü heyecanla, ilk günkü aşkla dolu dolu geçirecek, ülkemizi her alanda Allah’ın izniyle yeni seviyelerle, yeni rekorlarla buluşturacağız. Türkiye’nin son 21 yılına mührünü vurmuş bir kadro olarak gelecek asrına da eserlerimiz ve projelerimizle inşallah biz istikamet çizeceğiz...” Konuşmayı özetlersek, 21 yıllık deneyim birikimiyle yeni atılımlar yapacak, yeni rekorlar kıracak Erdoğan/AKP iktidarı, Yeni Anayasa için de “yapıcı ve uzlaşıcı bir tutumla”, somut adımlar atacak. *** Yeni Anayasa, mademki 21 yıllık Erdoğan/AKP iktidarının birikimini yansıtacak, o halde bu birikimin bugünkü sonuçlarını, medyaya yansıyan biçimiyle özetleyelim ki iktidarın Yeni Anayasa önerisi konusundaki ipuçlarını anlayalım: 1) Mayıs başında, TÜİK’in baskılanmış enflasyon oranı yüzde 69.80; ENAG’ın gerçeğe daha yakın olan oranı 124.35 olarak açıklandı. Toplum iflas etti. 2) Bir Yargıtay Dairesi, Anayasa’ya göre uymakla zorunlu olduğu Anayasa Mahkemesi kararına uymayı reddetti ve reddettiği kararda imzası olan yargıçları suçladı. Anayasa çöktü. 3) Eğitimi, tarikatlarla ve Diyanet İşleri Başkanlığı ile (dernekler ve vakıflar aracılığıyla) protokoller imzalayarak sürdüren Milli Eğitim Bakanlığı, yeni atılımını da dogmatik ve çağ gerisi bir yaklaşımla hazırlanmış olan “Maarif Modeli” adıyla ilan etti. Eğitim dogmatizme ve tarikatlara emanet edildi. 4) MHP ve Ülkü Ocakları içindeki ilişkilerden kaynaklandığı belirtilen Sinan Ateş cinayeti, güpegündüz, Başkent Ankara’da işlendi ve hem güvenlik hem de yargı organları olayın siyasal bağlantıları üzerinde yeterince durmadı. Bir siyasal cinayetin üstü örtülmek isteniyor. 5) Adli Yargı’nın en yüksek organı olan Yargıtay’daki başkanlık seçimi, partiler ve tarikatlar arasındaki çekişmelerle tıkandı ve sonunda, yine bir siyasal ve örgütsel uzlaşma ile ve adaylardan birinin Cumhuriyet Başsavcısı adayı yapılmasıyla çözüldü. Yargıtay’a güven sarsıldı. 6) “9. Yargı Paketi” ile ihdas edilen “Etki Ajanı” suçlamasıyla, ülkedeki her türlü, araştırma, inceleme, yorum, yazı ve konuşmaların “casusluk” suçlamasıyla cezalandırılmasının önünün açılacağı belirtildi. İfade özgürlüğü çöpe gidecek. 7) MHP lideri, iktidarın “Etki Ajanı” önerisine karşı çıkanları şu sözlerle suçladı: “... 9.Yargı Paketi’nde, casusluk suçuyla ilgili yeni düzenlemeden rahatsız olanlar çok iyi araştırılıp incelenmelidir Yurtiçinden ve yurtdışından hain FETÖ’cülerin, onlara sözcülük yapan satılmış, devşirilmiş sözde gazetecilerin bedel ödemesi yakındır ve kaçınılmazdır.” “Etki Ajanı” maddesine karşı çıkanlar darbecilikle suçlanacak. *** Erdoğan/AKP iktidarının nasıl bir Yeni Anayasa istediğinin ipuçları bu 7 maddede özetlediğim belirtilerden anlaşılabilir diye düşünüyorum.",https://www.cumhuriyet.com.tr/yazarlar/emre-kongar/yeni-anayasanin-ipuclari-2207147
Emre Kongar,Erdal Atabek: Devrimci demokrat bir doktor,02 Haziran 2024 Pazar,"Bazı insanlar vardır, gözlerinden şefkat fışkırır: Size baktığı zaman, gözlerindeki ifadeden, içindeki iyiliği görürsünüz. Sevgili Erdal Atabek bana baktığı zaman “Yüreği ne kadar sevgi dolu bir insan; içindeki insan sevgisi gözlerine yansımış” diye düşünürdüm. Doktor olarak kendisini genel anlamda zaten insanlığa adamıştı ama bu adanmışlıkla yetinmez, tek tek insanları da, sadece insan oldukları için, bütün eksiklikleri, hataları ve yanlışlarıyla birlikte görür, anlar, değerlendirir ve layık olanları da severdi. Yurduna, ulusuna, Atatürk’e, Cumhuriyet’e, yurdunun insanına, âşıktı... Tam bir Demokratik Devrimciydi. *** Topluma yaptığı hizmetler saymakla bitmez: Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Doktor olarak veriği hizmetlere ek olarak, Doktorların meslek kuruluşu olan Türk Tabipleri Birliği’nin yıllarca başkanlık görevini yürütmüştü. Ecevit’in Başbakanlığı döneminde, Sosyal Sigortalar Kurumu Genel Müdürlüğü yaptı. Yine aynı dönemde Sosyal Güvenlik Bakanlığı’nın kurucu Müsteşarı oldu ve Bakanlığın kuruluşunu gerçekleştirdi. Ve elbette, ülkemizde hiçbir hizmet, hiçbir başarı cezasız kalmayacağı için, 12 Eylül 1980 Askeri Darbesi’nden sonra, “Barış Derneği Davası”nda haksızlığa, hukuksuzluğa uğrayarak, suçsuz olduğu halde 38 ay, sevgili Ali Sirmen ve daha birçok aydınla birlikte hapis yattı. Ama ödülleri de var tabii: 1986 - Barış Ödülü / İstanbul Tabip Odası. 1998 - Nusret Fişek Halk Sağlığı Hizmet Ödülü / Türk Tabipleri Birliği. 2022 - Aydınlanma Onur Ödülü / Yeni Kuşak Köy Enstitüleri Derneği. 2022 - Emre Madran Basın Ödülü / Mimarlar Odası Ankara Şubesi. *** Çok iyi bir doktor olmasının yanında, çok ilkeli ve çalışkan bir aydın, çok yetenekli ve iyi bir yazardı. Otuza yakın kitabı vardır. İnsan, toplum, sağlık, siyaset üzerine yazdığı kitaplarını, çarpıcı anılarını okumaya doyamazsınız. Özellikle anılarını okurken hem yaşadıklarına şaşar hem de ne denli keskin bir gözlem gücüne, ne denli derin bir insan sevgisine sahip olduğunu fark edersiniz. Elbette topluma, insana, sağlığa ilişkin kitaplarına baha biçilemez ama ben en çok İnsan Sıcağı (1987, deneme) ve Sözüm Sanadır (1988, anı) adlı kitaplarından etkilendiğimi belirtmeliyim. *** 1966 yılından beri Cumhuriyet’te yazarlık yapıyordu. Zorunlu ayrılışlar hariç, 58 yıl süren bir birliktelik... Dün gazeteyi hazırlayan arkadaşlar, kendisine layık bir sayı yapmışlardı; hepsini tebrik ediyor, gözlerinden öpüyorum: “İşte kurum olarak Cumhuriyet gazetesi kültürü budur” diye düşündüm; gazetemle ve çalışma arkadaşlarımla övündüm. Birinci sayfadaki fotoğraflı “HER ZAMAN DİK DURDU” manşeti, içerideki, yaşamöyküsü, ilk yazısı, son yazısı, fotoğraflar ve anılarla dolu olan sayfa, Miyase İlknur’un yazısı, sevgili Erdal Atabek’in önemini, ona olan sevgimizi saygımızı vurguluyordu. Bu yazıyı, boynumda eşinin diktiği fular, gözyaşları içinde yazıyorum. Eşine, kızına, damadına, tüm ailesine ve sevenlerine başsağlığı diliyorum. *** Erdal Atabek’in üstün insanlığını anlatan satırları, birlikte hapis yattığı aziz dostu Ali Sirmen’in ölümü üzerine 25 Mart 2024’te yine kendisi yazmış. Dünkü gazetedeki sayfada bu satırlar da yer almıştı ama ben tekrarlamaktan kendimi alamıyorum çünkü onun insana ve hayata bakışını çok iyi özetliyor! “Ali Sirmen, ‘Sözüm Sanadır’da böyle yer almış. SÖZÜM SANADIR Gün gelir, her şey değişir. Gün gelir, hapisteki insan çıkar, dışarıdaki hayata karışır. Gün gelir, kürsüde oturup kararlar veren yargıç; Emekli olur, avukatlığa başlar. Gün gelir, güvenlik komutanı emekli olur. Gün gelir, gardiyan işinden ayrılır, başka işe girer. Hapishane zor geçittir. Kimse hapishaneye girdiği gibi çıkmaz. Ya büyür ya küçülür. Büyüse de insandır, küçülse de insandır. Bu dünyanın insanıdır. Bu ülkenin insanıdır. Gün gelir, suç sayılan erdem, erdem sayılan suç olur. Gün gelir, içerideki dışarıda, dışardaki içeride olur. Gün gelir, seni bulur. Sen ki insansın. Sözüm sanadır.” Erdal Atabek *** Erdal Atabek’in anısıyla, haksız ve hukuksuz olarak hapis yatan bütün mağdurları, hastaları bir kez daha anımsıyorum ve içerideki sevenlerine de başsağlığı diliyorum. Onları da unutmadım, bu vesileyle bir kez daha anıyorum.",https://www.cumhuriyet.com.tr/yazarlar/emre-kongar/erdal-atabek-devrimci-demokrat-bir-doktor-2213004
Emre Kongar,Cumartesi Anneleri neyi anımsatıyor?,26 Mayıs 2024 Pazar,"28 Şubat Davası mağduru olan, masum, hasta ve yaşlı komutanlar, nihayet salıverildiler. Bu tahliye uzun süredir devam eden büyük bir haksızlığın telafisi değil, ancak bu haksızlığın devamı olan zulmün sona erdirilmesi anlamını taşıyor. Ama bu arada Gezi Parkı Direnişi’nin hükümet darbesi sayılması gibi başka bir büyük haksızlığın kurbanları, başta Osman Kavala olmak üzere hâlâ hapisteler. Türkiye’nin uymak zorunda olduğu AİHM kararlarına rağmen hapiste tutulan Selahattin Demirtaş, salıverilmek bir yana, ayrıca tartışmalı yeni kararlarla mahkûm da edildi. Bu arada Sosyal Medya’da da “hasta mahkûmlara özgürlük” kampanyası olanca hızıyla sürüyor; Şerife Sulukan adlı hasta bir kadın mahkûm, bu kampanyanın simgesi oldu. Terör örgütü suçlamalarıyla mahkûm olan avukatlar ve sanatçılar olaylarını herkes o kadar kanıksadı ki haksız ve hukuksuz yargılandıkları iddiasıyla açlık grevi yapanlar bile, artık ne basılı ve elektronik medyada, ne de sosyal medyada yer buluyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bütün bunlar yetmiyormuş gibi, bir de iktidarın politikaları aleyhinde bulunanlara “Etki Ajanı” adı altında casusluk cezası ve emekli askerlerin konuşmalarına da üç yıla kadar hapis öngören yasal girişimler ilan edildi. *** Sevgili okurlarım, Türkiye bugünlere, 1961 Anayasası’na karşı olan, emperyalistler ve tarikatlar ile ülkeyi birkaç yüzyıl geriye götürmek isteyen politikacıların ittifakıyla getirildi: 22 yıldır ülkeyi yöneten Erdoğan /AKP iktidarının arkasında yatan sürecin belirleyicileri, 12 Mart ve 12 Eylül askeri Darbeleriyle, siyasal cinayetlerdir. Birinci cinayetler dalgası, 1975’te Milliyetçi Cephe Hükümetlerinin kurulmasıyla başladı... 12 Eylül 1980 askeri darbesiyle bitti. İkinci dalga 1990’de Evren-Özal döneminin sönüşü sırasında ve Erdal İnönü-Demirel koalisyonunun öncesinde başladı... 2002’de Erdoğan/AKP iktidarı ile bitti. 31 Ocak 1990’da Prof. Dr. Muammer Aksoy’un öldürülmesiyle başlayan bu ikinci dalga bağlamında, 12 Mart 1995 günü, İstanbul’da genellikle Alevilerin yaşadığı Gazi Mahallesi’nde, dört kahvehane ve bir pastane, bir taksiden açılan ateşle kimliği belirsiz kişiler tarafından tarandı. Saldırılarda bir kişi hayatını kaybetti, beşi ağır yirmi beş kişi yaralandı. Gazi Mahallesi halkı bu olay üzerine protesto eylemlerine başladı. Protesto eylemlerinin İstanbul ve Ankara’da yaygınlaşması ve polisle çatışmalar çıkması sonunda sokağa çıkma yasağı ilan edildi. 16 Mart’ta sokağa çıkma yasağı kaldırıldı ama çıkan olaylarda kırk kadar vatandaş hayatını kaybetmişti. Olaylardan sonra gözaltına alınan bir kişinin cesedine ulaşılmasından sonra, bu vatandaşın annesi Emine Ocak, sorumluların bulunması için protesto eylemine başladı; “Cumartesi Anneleri Oturma Eylemi”, bunun devamıdır. Cumartesi Anneleri, 27 Mayıs 1995’ten beri, gözaltında kaybedilen yakınlarının akıbetini sormak ve faillerinin yargılanması istemek için Galatasaray Meydanı’nda yaptıkları veya yapmak isteyip de yapamadıkları oturma eyleminin 1000. haftasını dün gerçekleştirdi. 5 Şubat 2011’de Başbakan Erdoğan, “Cumartesi Anneleri”yle görüşmüş ve kayıplar olayının üzerine gidileceği sözünü vermişti. Bunun üzerine TBMM İnsan Haklarını İnceleme Komisyonu bünyesinde bir alt komisyon kurulmuş ve bir rapor hazırlanarak 2014’te dava dosyası yeniden açılmıştı ama 2020’de Yargıtay’ın kararıyla zamanaşımı gerekçesiyle tekrar kapatıldı. Dün gerçekleştirilen eylem, Süleyman Soylu tarafından 2018 yılında yasaklanmıştı. Barışçı bir biçimde taleplerin dile getirildiği ve kayıpların anıldığı eylem esas olarak “Hukuk Devleti” özlemini dile getiren demokratik ve barışçı bir protestoydu. Bugüne kadar, Taksim’in işçilere kapatılması kadar gereksiz ve gerekçesiz bir biçimde yasaklanmıştı; gerçekleştirilince de bir terslik olmadı herhalde!",https://www.cumhuriyet.com.tr/yazarlar/emre-kongar/cumartesi-anneleri-neyi-animsatiyor-2210587
Emre Kongar,Normalleşme mi? Gergedanlaşma mı?,21 Mayıs 2024 Salı,"Prof. Dr. Ersin Kalaycıoğlu’na göre bilimsel adı “NeoPatrimonyal Sultanizm” olan, Merdan Yanardağ’ın “İslamo-Faşizm” dediği “Şahsım Devleti” iktidarı, büyük bir tantana ile “Yumuşama” ilan etti. Ana Muhalefet, “Normalleşme” demeyi tercih ettiğini belirtti. Adına ne denirse densin, şu anda Türkiye’de egemen olan ucube rejimin “olağanlaştırılması”, ya da muhalefet tarafından da “Sanki Demokrasi Varmış Gibi” kabul edilmesi, olsa olsa, toplumun bütünüyle “Gergedanlaşması” olarak tanımlanabilir. *** Gergedanlaşma Nedir? Sevgili okurlarım, yaklaşık yedi yıl önce, değerli dostum Prof. Dr. Erol Manisalı “Gergedanlaşmak” adlı kitabını yayımlamış ve bugünkü ucube Anayasa kabul edildikten 8 ay sonra, 12 Aralık 2017’de “Gergedanlaşmak” üzerine bir yazı yazmıştı. İktidarın “yumuşama” adını verdiği siyasal aldatmacasını anlatmak için, bu yazısının bazı bölümlerini ikinci kez alıntılıyorum. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Hitler faşizmi Avrupa’yı işgal ettikten sonra Romen yazar Ionesco, 1958’de Gergedanlar’ı yazmıştı. İnsanların Hitler yönetiminin baskıları sonucu nasıl ‘gergedanlaştığını’ gözler önüne sermişti. Toplumların ‘toplum olmaktan koparılıp topluluklaştırılması’: hele hele gergedan topluluğu misali baskı, saldırı ve şiddet ortamını ‘benimseyerek’ insanlıktan çıkmalarını Ionesco çarpıcı bir biçimde sergilemişti. Acaba biz de mi? Türkiye içinde ve yaşadığımız coğrafyada FETÖ, IŞİD, PKK, YPG ve diğer dinci örgütler yüzünden toplumların yaşadıkları ve yaşattıkları ortam, Hitler işgali altındaki ‘Avrupa gergedanlaşmasından’ ne kadar farklı ki? Ölüm, şiddet ve baskı yarış halinde: toplumlar topluluk (sürü) haline dönüşmüşler. Sürü olunca da ‘gergedanlaşmak’ alışılan, kabul edilen, olağan sayılan hale geliyor. Sarraf ile ilişkisi olan ‘güruha’ bir bakın, gergedanları görürsünüz. Hukuk dışılık, baskı, şiddet, kadınerkek eşitsizliği, uygarlıktan ve çağdaşlıktan kopuş, radikal dinci örgütleri ve inancı istismar eden emperyalizmin ve dahili uşaklarının gergedanlaştırdığı ‘topluluklar, kalabalıklar’, aynen Hitler Avrupa’sındaki gergedan sürüleri gibi. Geçen yaz tatil yaparken bir dağın yamacında, bir zeytin ağacının altında ülkedeki gergedanlaşmaktan nasıl korktuğumu karalamaya çalıştım. Aynen bana, 1987 yılında, 1933’te gergedanlaşmaktan korktuğu için Atatürk Türkiye’sine sığınan Prof. Fritz Neumark’ın dediği gibi: ‘Erol Bey, Hitler Almanya’sında birçok arkadaşım Hitlerleşmeye (gergedanlaşmaya) başlamışlardı. Onlardan biri olmamak için Türkiye’ye sığındım.’” *** Ionesco ve Manisalı’nın, baskı altında farklılıklarını ve özgürlüklerini yitirerek “robotlaşan”, “köleleşen”, “birörnekleşen” insanları anlatmak için kullandıkları “Gergedan” benzetmesi, bana aslında artık gücünü yitirmeye başlamış olan “Şahsım Devleti”nin “yumuşama” adı altında kendisini topluma kabul ettirmek için yaptığı son çırpınışları anımsattı. Ionescu’nun Gergedan oyununun kahramanı Bêrenger, herkesin tek bir düşüncenin peşinden gittiği yavaş yavaş “gergedanlaştığı”, totaliterliğe dönüşen bir toplumda “gergedanlaşamamanın” “insan kalmanın” trajik acılarını çekmektedir. Ve perde onun tek başına haykırışıyla kapanır: “İnsanım ben, insan kalacağım tek başıma olsam bile direneceğim!...”",https://www.cumhuriyet.com.tr/yazarlar/emre-kongar/normallesme-mi-gergedanlasma-mi-2208860
Emre Kongar,"19 Mayıs 1919, 19 Mayıs 2024: Millet Saray’a karşı",19 Mayıs 2024 Pazar,"İnsanlık tarihi, insanın insanı sömürmesi ve sömürülen insanın buna başkaldırması ile yazılır. Gazi Mustafa Kemal Atatürk ve arkadaşlarının 19 Mayıs 1919’da başlattığı savaş da bu başkaldırı savaşıdır: Mustafa Kemal ve arkadaşları, milleti sömüren Osmanlı Ailesine ve bu sömürüden pay aldıkları için onu destekleyen iç ve dış güçlere karşı ayaklanmış ve onları yenerek yeni bir devlet kurmuşlardır. Şimdi 19 Mayıs 2024’te, Türkiye’nin önündeki mesele yine benzer bir sorundur: Atatürk ve arkadaşlarının eseri olan Parlamenter Demokratik Rejimi yıkarak yerine padişahlığı andıran bir “Saray Yönetimi” kuran, “Cumhurbaşkanlığı Hükümet Sistemi” denen “Şahsım Devleti”nin toplum sömürüsüne karşı çıkmak! Atatürk NUTUK’ta, Osmanlı’nın çöküşünü anlattıktan sonra şöyle diyor: “Efendiler, bu durum karşısında bir tek karar vardı. O da milli egemenliğe dayalı, kayıtsız şartsız bağımsız yeni bir Türk devleti kurmak! Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet İşte, daha İstanbul’dan çıkmadan evvel düşündüğümüz ve Samsun’da Anadolu topraklarına ayak basar basmaz uygulamaya başladığımız karar, bu karar olmuştur. Ya İstiklal Ya Ölüm!” (Emre Kongar Seçkisiyle, ATATÜRK, NUTUK, İstanbul, Remzi Kitabevi, 2018, s.34) *** İnsanın insanı sömürme süreci hiç kuşkusuz kaba kuvvete ve ideolojik beyin yıkamaya dayalı bir düzen gerektirir: İnsanların kabileler biçiminde yaşadıkları dönemde en güçlü olan ailenin/aşiretin ve o ailenin/aşiretin reisinin egemenliği kabul edilmiştir. Daha sonra tek tanrılı dinler döneminde, krallar, imparatorlar, şahlar, padişahlar, halkı, milleti sömürme eylemlerini kaba kuvvetle birlikte dini inançlara dayalı olarak sürdürmüşlerdir. İnsanlar bilinçlendikçe bu sömürüye karşı çıkmış, devlet gücünü kullanarak din adına halkı/milleti sömüren ve sadece kendilerine, ailelerine ve yakın çevrelerine çıkar sağlayan yöneticilerin boyunduruğundan kurtulmuşlardır. İşte Atatürk ve arkadaşlarının yaptığı da budur: “...Osmanlı hanedan ve Saltanatı’nın devam ettirilmesine çalışmak, elbette, Türk milletine karşı en büyük kötülüğü yapmaktı. Çünkü millet her türlü fedakârlığı sarf ederek bağımsızlığını sağlasa da Saltanat devam ettiği takdirde, bu bağımsızlığa güvence altına alınmış gözüyle bakılamazdı. Artık vatanla, milletle hiçbir vicdani ve fikri alakası kalmamış bir sürü delinin, devlet ve milletin bağımsızlık ve haysiyetinin koruyucusu makamında bulundurulması nasıl haklı görülebilirdi?” (NUTUK, ss. 35- 36) 19 Mayıs 2024 Türkiye’sinde de hedef, Milli Egemenlik, Cumhuriyet ve Demokrasi adına, tek kişinin “Saray Rejimi”ne ve onun “Şahsım Devleti” vasıtasıyla topluma vurduğu boyunduruğa karşı, barışçı yollarla mücadele etmektir. Bakın Atatürk, İstiklal Savaşı ile milli irade yani cumhuriyet ilişkisini nasıl kuruyor: “Ortaya çıkan milli mücadele, dıştan gelen işgale karşı vatanın kurtuluşunu tek hedef saydığı için, bu milli mücadele başarıya yaklaştıkça, milli irade idaresinin bütün esaslarını ve biçimlerini aşama aşama gerçekleştirmesi tabii ve kaçınılmaz bir tarihi süreçti.” (NUTUK, s.37) Bugün Türkiye’de de gerekli olan “demokratik milli mücadele”, bütün demokratik güçlerin, yeniden milli iradeyi egemen kılacak bir ittifak oluşturmalarını zorunlu kılmaktadır. Unutmayalım, Gazi Mustafa Kemal Atatürk, hem İstiklal Savaşı’nı hem de Cumhuriyetin kuruluşunu birlikte başarıyla götürmüştür! Dolayısıyla 2024’te de Temel Hak ve Özgürlüklerin yok edilmesine karşı gerçekleştirilecek olan “Demokratik Milli Mücadele” ile “Parlamenter Demokratik Rejimin” kurulma çalışmaları eşzamanlı olarak yürütülebilir.",https://www.cumhuriyet.com.tr/yazarlar/emre-kongar/19-mayis-1919-19-mayis-2024-millet-saraya-karsi-2208203
Emre Kongar,Yumuşama ve normalleşme ortamı(!),12 Mayıs 2024 Pazar,"1) Bianet’in yerel ve ulusal gazetelerden, haber sitelerinden ve ajanslardan derlediği haberlere göre: Erkekler, Nisan 2024’te en az 30 kadını ve iki çocuğu öldürmüş... En az 33 kadına şiddet uygulamış... En az 20 kız ve oğlan çocuğunu istismar etmiş... En az 10 kadını taciz etmiş... En az 20 kadın seks işçiliğine zorlanmış. 2) Okul Müdürü İbrahim Oktugan sığınmacı bir öğrenci tarafından öldürüldü. Olayı protesto eden eğitimciler “can güvenliği için” ülke genelinde 81 ilde iş bıraktı. 3) Doktorlar sürekli olarak saldırıya uğruyor, bazen yaralanıyor, bazen de katlediliyor. 4) Apartman ve site sakinleri arasında çıkan kavgalar bile kimi zaman ölümle sonuçlanıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 5) Trafikte çıkan kavgalar yaralanmalara yol açıyor. 6) Aileler ve esnaf arasında ölümle sonuçlanan çatışmalar yaşanıyor. 7) KHK ile işten atılanlar protesto eylemlerini sürdürüyor, sonuç alamıyor; “Kanun Hükmü” adlı belgesel film Antalya Film Festivali’nde sorun yaratıyor. 8) Avukatlar, “Adalet Nöbeti” tutuyor. 9) “Cumartesi Anneleri” eylemi sürüyor. 10) DİSK-AR Raporu’na göre geniş tanımlı işsiz sayısı 9.5 milyon! Zamana bağlı eksik istihdam bir yılda 948 bin kişi arttı! Geniş tanımlı işsizlik oranı yüzde 24.1! Geniş tanımlı kadın işsizliği yüzde 32.1! 11) Enflasyon 2024 Mayıs ayında TÜİK’e göre yüzde 69.80 ENAG’a göre yüzde 124.35. VE İKTİDAR 9. YARGI PAKETİ İÇİNDE “ETKİ AJANI” TANIMLAMASIYLA, YAZARLARIN, YORUMCULARIN VE DEMOKRATİK TOPLUM ÖRGÜTÜ TEMSİLCİLERİNİN, CASUSLUKLA SUÇLANMASINA OLANAK TANIYAN BİR MADDE GETİRİYOR: 1) Öyle bir iktidar ki Anayasa’dan, yasalardan, kurallardan ve bunları uygulayan bürokratlardan, bunlara göre karar veren mahkemelerden hoşlanmıyor; kendi yaptığı Anayasa’ya bile uymuyor... Ve bunu açıkça dile getiriyor, hukukun ve mahkemelerin kendisine ayak bağı olduğunu söylüyor. 2) Öyle bir iktidar ki genel ahlaka ek olarak bir de meslek ahlakı olan çalışanlardan hiç hazzetmiyor... Halkı, hukukçulara, doktorlara ve bütün sağlık çalışanlarına, öğretmenlere, okul müdürlerine, mimarlara, mühendislere, meslek odalarına karşı kışkırtıyor. 3) Öyle bir iktidar ki kadına şiddeti önlemekte öncü olan “İstanbul Sözleşmesi”nden bir gece, tek bir kişinin imzasıyla çıkıyor. 4) Öyle bir iktidar ki mavi ve beyaz yakalı emekçileri ve emeklileri sürekli sömürüyor, ulusal serveti ve milli geliri kendi oligarşisine aktarıyor. 5) Öyle bir iktidar ki belirsiz, muğlak ifadelerle oluşturduğu ceza maddeleriyle ve emrine aldığı bazı sözde hukukçularla, her türlü ifade özgürlüğünü zedeliyor; medyayı baskılıyor. 6) Öyle bir iktidar ki müttefiki olarak ülkeyi yönettiği Cemaati darbe yapacak güce eriştiriyor ve darbe girişimi sonrası onu terör örgütü ilan edip, hem pek çok insanı mahkûm ediyor hem de onunla temas etmiş olan bazı kişileri tehdit ederek yasalara aykırı işler yaptırıyor. 7) Öyle bir iktidar ki haksız ve hukuksuz kararlarla hapsedilenlerin, hasta ve yaşlı mahpusların, KHK’lerle işlerinden atılanların, seslerini duymuyor, haklarını aramaları için kullanabilecekleri yolları zorlaştırıyor ve uzatıyor. Ne AYM ve ne de AİHM kararlarını uyguluyor. 8) Öyle bir iktidar ki insanların mal varlıklarına el koyuyor, kent yenileme gerekçesiyle vatandaşları tapulu evlerinden dışarı atıyor “Rezerv Yapı Alanı” uygulaması ile kimsenin gayrimenkul mülkiyeti güvenliği kalmıyor. 9) Ve öyle bir iktidar ki Başkent’te güpegündüz işlenen bir siyasal cinayetin aydınlatılması için gerekli adımların atılmasını bile sağlayamadığı gibi, yargı sürecinin dahi “gerekli özenle” işlemesini güvence altına alamıyor. *** BU ORTAMDA, BU ORTAMI YARATAN BÖYLE BİR İKTİDAR, MUHALEFETTEN, YUMUŞAMA VE NORMALLEŞME İSTİYOR!",https://www.cumhuriyet.com.tr/yazarlar/emre-kongar/yumusama-ve-normallesme-ortami-2205614
Emre Kongar,‘Yağmayı gizli yapın’ paketi,14 Mayıs 2024 Salı,"Sözde “Tasarruf Paketi” neden ilan edildi? Çünkü ülke iflas etti ve bu iflastan kurtulmak için kaynak bulunamadı. Dolayısıyla bu “paket”, iflastan çıkabilmek için yeni kaynak ararken iç ve dış çevrelere güven vermek amacıyla ilan edildi. Peki bu amacını gerçekleştirebilecek mi? Hayır! Neden? Çünkü iflasın nedeni olan yağmayı ortadan kaldırmıyor; sadece “görgüsüzlükten kaynaklanan”, rahatsız edici “görüntüleri örtbas etmeye çalışıyor”... Bir başka deyişle, “Şahsım Devleti”nin “Yağma Ekonomisinde”, “sonradan görmelerin” işi iyice azıtmaları ve yağmayı göze batacak bir biçimde yapmaları sonunda ortaya çıkan, itici görüntüleri engellemeye çalışıyor. Hiçbir iç ya da dış yatırımcı bu “makyaja” aldanmaz. *** Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Ülke neden iflas etti? 1) Ülkenin hem mevcut serveti, hem de milli geliri, iktidar mensubu olan küçük bir azınlığa yani Oligarşiye aktarılarak yağmalandığı için. 2) Ülkenin tarımsal ve endüstriyel üretim çarkı olan topraklar ve fabrikalar da bu yağmaya kurban edildiği ve üretim kapasitesi zedelendiği için. 3) Bu yağmalama sonunda kaynaklar tükendiği, artık içte ve dışta kimse yatırım yapmadığı, borç da vermediği için. Ülke nasıl iflas etti? (Bu yağma nasıl yapıldı?) 1) Devlet eliyle yapılan, verimlilikleri düşük, maliyetleri şişirilmiş, ödemeleri dövize bağlanmış, güvenceleri Londra mahkemeleri olan ihalelerle. 2) Harcamalar, Sayıştay denetiminden ve kamuoyunun bilgisinden kaçırılarak. 3) Maliye, para ve ekonomi politikalarında, aniden açıklanan, hızlı ve genellikle yanlış, radikal kararlarla. 4) Göz göre göre yapılan, toplumsal tepkilere yol açan, çok yerden maaş almak, çok sayıda lüks araç kullanmak, çok bina kiralamak, gereksiz toplantılar, dış seyahatler yapmak gibi gösterişçi harcamalarla. *** İşte bu “Tasarruf Paketi”, sadece dördüncü maddede belirttiğim ve büyük yağma içinde miktar olarak fazla bir önem taşımayan “gösterişçi harcamaları” önlemeye yönelik kararlar içeriyor... Asıl iflas sonuçlarına dönük, örneğin Kemal Kılıçdaroğlu’nun “Geri alacağım” dediği 418 milyar dolarlık yağmaya ilişkin hiçbir önlem yok. Sadece, başta yandaşlar olmak kaydıyla, kamuoyunu etkilemeye yönelik... Yerli ve yabancı sermayeyi, gerçek yatırımcıları ikna etmek açısından hiçbir işe yaramayacak bir “Paket”! *** Liyakat yerine sadakati kullanan bu iktidarın pek çok işi gibi bu “Paket” de “tasarruf mesajı vermek konusunda” bile çok acemice ve yetersiz: Örneğin, kamu çalışanlarının servisleri kaldırılıyor ama CB harcamalarında, özellikle de konvoylarında “itibardan tasarruf” yok!",https://www.cumhuriyet.com.tr/yazarlar/emre-kongar/yagmayi-gizli-yapin-paketi-2206306
Emre Kongar,Menderes’in 28 Nisan 1960 Tahkikat Encümeni darbesi,28 Mayıs 2024 Salı,"Sevgili okurlarım, yukarıdaki Resmi Gazete sayısı, Adnan Menderes’in, 28 Nisan 1960’da yaptığı “Sivil Hükümet Darbesi”nin belgesidir. Menderes, bu tarihte “Tahkikat Encümeni” adıyla kurduğu komisyonun yetki yasasını ilan ederek Çok Partili Düzen’in ilk darbesini gerçekleştirmişti. “Tahkikat Encümeni” 15 milletvekilinden kurulmuştu: Hem askeri, hem sivil yargılama usullerini kullanabilecekti hem savcı hem yargıç yetkilerine sahipti ve kararlarının temyizi yoktu. Görevi, muhalefetin ve basının rejim aleyhtarı faaliyetlerini yargılamaktı. Böylece Anayasa askıya alınarak tam bir Sivil Darbe gerçekleştiriliyordu. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aslında Menderes’in 28 Nisan 1960 Darbesi, on yıldır süren Demokrat Parti iktidarının Demokratik Rejim karşıtlığının doruk noktasıydı. Menderes, on yıl boyunca kendisini iktidara getiren Demokratik Rejimi tahrip eden şu marifetleri sergilemişti: 1) Çok Partili Düzen’i kurarak iktidarı barışçı biçimde teslim eden, CHP’nin mallarına el koydu. 2) Temel hak ve özgürlükleri sınırladı, kısıtladı ve söz verdiği halde işçi haklarını görmezden geldi. 3) 1950 seçimi öncesinde kendisine destek veren Komünistleri hapse attı. 4) Meclis’ten karar almadan Kore’ye asker yolladı. 5) NATO’ya girdi, ABD’ye üsler verdi. “Komünizme karşıyım” diye, bütün solcuları, demokratları, Atatürkçüleri, ezdi. 6) Köy Enstitülerini resmen kapattı. 7) Menderes’e oy vermediği için Kırşehir ilini ilçe haline getirdi. 9) Basın üzerinde müthiş bir baskı kurdu, yolsuzluk haberlerini ispat etmek için “İspat Hakkı” isteyen gazetecilerle “İsmail Hakkı mı?” diye, alay etti. 10) Millet Partisi Genel Başkanı Osman Bölükbaşı’yı, ünlü ve yaşlı gazeteciler Hüseyin Cahit Yalçın’ı, Ahmet Emin Yalman’ı, İsmet İnönü’nün damadı Metin Toker’i hapse attı. 11) Siyaseti camilere soktu, şeyhleri, şıhları ziyaret etti, yeniden siyasal güç sahibi yaptı. 12) Yargıyı, üniversiteleri, medyayı, baskı altına aldı; bağımsızlık ve özgürlüklerini sınırladı ve kısıtladı. 13) Dil Devrimi’ni eskiye çevirdi. 14) “Odunu göstersem milletvekili seçtiririm”, Meclis’e hitaben “Siz isterseniz Hilafeti bile geri getirirsiniz”, “Orduyu Yedek Subaylarla yönetirim”, üniversite hocaları için “Kara cüppeliler” gibi ifadeler kullandı. 15) İsmet İnönü, “asker kaçağı olmakla” suçlandı, yurt gezilerinde saldırıya uğradı; Uşak’ta atılan taşlarla başı kanatıldı, Topkapı’da linç girişimi yapıldı, bir subayın müdahalesi ile canı zor kurtuldu. *** İşte genç subayların yaptığı 27 Mayıs 1960 Askeri Darbesi, Menderes’in bu “28 Nisan Tahkikat Encümeni Darbesi”ne karşı yapılan, Demokratik Rejimi yeniden kurmak ve geliştirmek hedefine yönelik bir darbedir. Bu darbenin biri çok kötü, biri çok iyi iki sonucu olmuştur: Çok kötü sonucu, Menderes, Polatkan ve Zorlu’nun asılmalarıdır. İyi sonucu ise 1961 Anayasası’nın kabulüdür. 1961 Anayasası ile Türkiye, yeniden çağı yakalamış, “Demokratik, Laik ve Sosyal Hukuk Devleti” niteliğine kavuşmuştur. Bu Anayasa’nın özelliklerini dün Alev Coşkun güzel bir biçimde anlattığı için burada bunlar üzerinde ayrıca durmuyorum. Meraklısı o makaleye ve internet sitemde “27 Mayıs 1960 Darbesi’nin Anlamı” başlıklı GÜNCEL yazıma, ayrıca orada alıntıladığım sevgili İlhan Selçuk’un köşe yazısına bakabilir.",https://www.cumhuriyet.com.tr/yazarlar/emre-kongar/menderesin-28-nisan-1960-tahkikat-encumeni-darbesi-2211258
Emre Kongar,"İktidar yumuşama da istemiyor, normalleşme de!",04 Haziran 2024 Salı,"Dün, 31 Mart seçimlerinde seçilmiş olan, DEM Partili Hakkâri Belediye Başkanı gözaltına alındı ve yerine kayyum atandı. *** AKP’nin Kızılcahamam kampında, Erdoğan “yumuşama süreci” denilen siyasal hava hakkında yorumlarda bulundu. Bazı satırbaşları medyaya şöyle yansıdı: “AK Parti ve Cumhur İttifakı’nın surlarında gedik açma girişimlerine fırsat vermeyeceğiz.” “Yumuşama adı altında kimliğimizden, duruşumuzdan ve kırmızı çizgilerimizden taviz verecek değiliz.” “Milletimizin umutlarını artıran siyasetteki yumuşamanın, bu sefer ‘kelebek ömürlü’ olmamasını temenni ediyoruz.” “Siyasetin özellikle de muhalefetin yıkıcı, yıpratıcı, ötekileştirici bir zemin üzerinde ilerlemesi Türkiye’ye fayda değil zarar getirir.” *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu konuşmadan iki gün sonra, Hakkâri’nin DEM Partili Belediye Başkanı görevinden alındı ve yerine kayyum atandı. TÜİK yıllık enflasyonu, doruk noktasında, yüzde 75.45 olarak ilan etti. ENAG ise 120.66 olarak hesapladı. Zaten konuşma da 22 yıllık politikasını “düşmanlaştırma”, ve “çatışma” üzerine dayamış olan iktidarın “yumuşamak” ve “normalleşmek” süreçlerine hiç de olumlu bakmadığını vurguluyordu. *** Bu noktada, değerli okurlarımıza bir küçük anımsatma yapmak gerek: “Yumuşama” ya da “normalleşme” sürecini başlatan lider, Erdoğan değil, onu ziyarete giden CHP Genel Başkanı Özgür Özel’di. CHP lideri Özel, bu tutum ve davranışını, CHP’nin toplumun bütün kesimleriyle uzlaşma arama stratejisinin bir ürünü, bir sonucu olarak belirtti. Nitekim bu konudaki girişimin kendisinden geldiğini de açıkça ilan etti. Ama ne yazık ki iktidarın bu tutum ve davranışa yanıtı, 31 Mart seçimlerden ikinci parti olarak çıkmış olmasına rağmen, sadece sözde kalan, ama özünde asla böyle bir normalleşme veya yumuşama niyeti taşımayan bir biçimde oldu: Milli Eğitim Bakanlığı, dinci, dogmatik eğitimi en sert biçimde uygulamaya koyan Maarif Programını ilan etti. Sonradan tepkiler üzerine geri çekmiş bile olsa, emekli askerlerin konuşma yapmalarını yasaklamaya kalktı. Seferberlik ilanını tek başına CB’ye verdi. “Etki Ajanı” adı altında bütün medya mensuplarını casuslukla suçlayacak bir düzenleme önerisi hazırladı. Hayvan hakları konusunda “uyutmak” adı altında “öldürmeyi öneren” bir yasa hazırladı. Özetle iktidarın 31 Mart seçimlerinden sonraki tavrı “yumuşamak” değil “sertleşmek”, “normalleşmek” değil “daha da anormalleşmek” olarak tanımlanabilir. *** Peki iktidarın “kırmızı çizgileri” var mıdır, varsa bunlar nelerdir? 22 yıllık yönetim dönemine bakıldığında bu iktidarın iç ve dış politikada “kırmızı çizgi” olarak nitelenecek bir tutumu görülmüyor: İçte, “Kürt Açılımı”, dışta Esad, Rahip Brunson ve Gazeteci Deniz Yücel, Libya krizi gibi konularda, 180 derece ters politika dönüşleri gözlemleniyor. Bence iktidarın tek bir “kırmızı çizgisi” var: Şahsım Devleti Rejimi’ndeki iktidarını sürdürmek. “Yumuşamak” ve “normalleşmek” süreçleri ancak bu kırmızı çizgiye uygun olduğu oranda iktidar açısından bir anlam taşıyacaktır.",https://www.cumhuriyet.com.tr/yazarlar/emre-kongar/iktidar-yumusama-da-istemiyor-normallesme-de-2213626
Emre Kongar,Bir tiyatro bilgesi: Yücel Erten,10 Mayıs 2024 Cuma,"Ankara, İstanbul’a göre çok daha küçük ve içindeki ulaşım çok daha kolay bir kentti 1970’lerin sonunda ve 1980’lerin başında. Öğleyin bir yemek randevusu, akşam iş çıkışı bir sergi açılışı ve gece bir tiyatro veya konser olarak üç ayrı kültürel ve/ veya sosyal etkinliği bir güne sığdırmak olanaklıydı. Yücel Erten’i tam o yıllarda tanıdım: Kişisel olarak tanışıp tanışmadığımızı anımsamıyorum. Ama önce Brecht’in “Arturo Ui’nin Önlenebilir Tırmanışı” adlı oyununu izlemiş ve çok beğenmiştim. Sonra, Aristofanes’ten uyarladığı “Barış” oyununu da gördüm ve beğenim hayranlığa dönüştü. *** Tam 1980 Askeri Darbesi’nin esintileri başlamış... Milliyetçi Cephe Hükümetleri’ne tepki olarak Bülent Ecevit 1977 seçim zaferini kazanmış ama Meclis’te birkaç sandalye eksik kaldığı için hükümeti kuramamış... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Daha sonra, 11 AP milletvekilini transfer etmesiyle gerçekleştirilen başbakanlığından başlayıp hızla Darbe Dönemi’ne dönüşen, Türkiye’nin yönünü aradığı, garip, karanlık, değişim ve dönüşüm yılları... İşte tam bu sırada, Devlet Tiyatroları sahnelerinde Faşizmi sadece siyasal olarak değil, derinliğine, psikolojik ve sosyolojik olarak da irdeleyen bir oyun sahneliyor Yücel Erten. Ben de o zamanlar siyasal ve sosyolojik yazıların yanında, Ecevit’in Özgür İnsan Dergisi’nde edebiyat ve tiyatro üzerine kültürel yazılar da yazıyorum... Yücel Erten’in yorumu ve sahneleyişi dikkatimi çekiyor. Üstelik benim tek kanallı TRT’de, çok seyredilen söyleşi programımda, “Süngüyle her şeyi yapabilirsiniz, ama üzerine oturamazsınız” diyerek, darbeyi önlemeye çalıştığım ve tehdit edildiğim dönem. *** Yıllar hızla geçiyor, Türkiye 12 Eylül 1980 Darbesi’nin NeoFaşizm’ine kurban ediliyor. Yücel Erten bu kez, bir özel tiyatro sahnesinde AST’de, Aristofanes’ten uyarladığı “Barış” oyununu sergiliyor. “Barış”, savaş karşıtı, emekçilerin toplumsal rolünü vurgulayan bir oyun... Evrensel ve ulusal olarak “barış bilincini” geliştiren, eğlenceli ve etkileyici bir sahneleme. 1970’lerin sonunda Ecevit’in iktidara geleceği belli olmuş, Özgür İnsan’ı çıkarıyor, kültürel sorunları ve talepleri bana yönlendiriyor... Tiyatro çevreleriyle içli dışlıyım. Yücel Erten belleğime kazınıyor. *** Derken Erdal İnönü’ye destek olmak için, bir başka değişim, dönüşüm döneminde SHP’ye katılmam, DYP-SHP iktidarında Kültür Bakanlığı Müsteşarı olmam ve Yücel Erten’in Devlet Tiyatroları Genel Müdürlüğü dönemi. Bu dönemde Yücel Erten’in üstün sanatçı kimliği ve bilinci yanında, Özgür, Özerk ve Özgün diye tanımladığım kültür politikasını DT yapısına uyarlama çabalarına tanık oluyorum ve ona tam destek veriyorum. Erten bu dönemi ve dönemin kargaşa ortamında üstün bir çaba göstererek gerçekleştirebildiklerini, çektiklerini, yaşadıklarını, 1984 Yayınevi tarafından basılan anılarının ikinci cildinde, “Yelkenler Fora” adlı kitabında anlatmış. Türkiye’de kültürle, sanatla, özellikle de tiyatro ile ilgilenenlerin, mutlaka ama mutlaka okumaları gereken bir kitap. *** Türkiye’de, bilim, sanat, edebiyat ve kültür, siyasetin çok ilerisindedir... Bu alanlarda çalışan üstün nitelikli, fedakâr ve cefakâr bireyler, Cumhuriyet değerlerini ve “insanı” içselleştirdikleri oranda evrensel ve ulusal olarak bütün dünya ile rekabet edebilecek başarılara imza atmaktadırlar. Dilerim, Yücel Erten de çok yakıştığı İzmir’de, Tunç Soyer döneminde başladığı katkılarını, kendisi hakkında olumlu izlenimler aldığım Cemil Tugay döneminde de sürdürebilir.",https://www.cumhuriyet.com.tr/yazarlar/emre-kongar/bir-tiyatro-bilgesi-yucel-erten-2204919
Emre Kongar,Gezi Parkı Direnişi ve örgüt ironisi,31 Mayıs 2024 Cuma,"Gezi Parkı Direnişi 27 Mayıs gecesi, Taksim Gezi Parkı’ndaki ağaçların sökülmesine karşı gençlerin karşı koymasıyla başlayan, Temmuz ayının ortalarına kadar bütün Türkiye’de devam eden, ulusal çapta bir siyasal protesto hareketidir. 30 Mayıs sabahı polisin, gençlerin protesto çadırlarını basması ve yakmasıyla yaygınlaşmıştır. İçişleri Bakanlığı’nın 23 Haziran’da yaptığı açıklamaya göre Bayburt ve Bingöl hariç 79 ilde düzenlenen eylemlere toplam 2.5 milyon kişi katılmış, bundan daha fazla kişi sosyal medyada görüş bildirmiş, bazıları henüz çocuk veya çok genç yaşta olan siviller, Mehmet Ayvalıtaş, Abdullah Cömert, Ethem Sarısülük, Ali İsmail Korkmaz, Ahmet Atakan, Berkin Elvan, Burak Can Karamanoğlu, Mehmet İstif, Elif Çermik ile polis komiseri Mustafa Sarı ve polis memuru Ahmet Küçüktağ hayatını kaybetmiş, 9 bin 63 kişi yaralanmıştır. *** Başta CHP, DİSK, TTB, TMMOB, Antikapitalist Müslümanlar, olmak kaydıyla, birçok Demokratik Toplum Kuruluşu, siyasal parti, sendika, meslek örgütü... Sağ, sol, mütedeyyin, ateist, laik, her görüşten, her akımdan, Demokratik Rejimi savunan örgütler, kişiler ve kuruluşlar... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Taksim Gezi Parkı Direnişi’ne katılmış ve bu direnişi desteklemişlerdir. İlginç olan nokta, bu Direniş sırasında, ilke olarak hiçbir grubun simgesi benimsenmemiş, sadece Türk Bayrağı kullanılmıştır. (Elbette bu ilkeye uymayanlar da olmuştur ama ben hareketin genel niteliğinden söz ediyorum. Bu konuda Aykut Küçükkaya ile birlikte yazdığımız, Cumhuriyet Kitapları’ndan çıkan, “Türkiye’yi Sarsan Otuz Gün, GEZİ DİRENİŞİ, Artık Hiçbir Şey Eskisi Gibi Olmayacak” adlı kitaba bakılabilir.) Sadece Türk Bayrağı’nın kullanılması ile bütün demokratik güçlerin bu “Demokratik Direniş Eylemi”ni desteklediği, hiçbirinin tek başına, eylemin sahibi olmadığı vurgulanmıştı. Ama ne yazık ki bu “örgütsüzlük” ve “sahipsizlik” ve daha geniş bir tanımla “hazırlıksızlık” ve “ittifaksızlık”, “Gezi Parkı Demokratik Direnişi”nin, kalıcı bir “Demokratik Direniş Yapısı”na dönüşmesini engellemiştir. *** Türkiye’deki Atatürkçülerin, Demokratların, Sosyalistlerin, Demokrat Milliyetçilerin, Liberallerin, Demokratik Rejim taraftarı olan Sağcıların en büyük eksiği “Demokratik Rejim” konusundaki bu “ittifaksızlık” ve “örgütsüzlük”tür. Üstelik “Taksim Gezi Parkı Direnişi”nin perde arkasında, çok gevşek, müttefiksiz, ittifaksız, olmakla birlikte bir “örgüt” de vardır. Kendilerine “Taksim Dayanışma Bileşenleri Platformu” veya kısaca “Taksim Dayanışması” diyen ve Taksim’in yeniden yapılandırılmasında halkın da söz sahibi olmasını amaçlayan, bölgenin mahalle derneklerinin, sendikaların, meslek odalarının ve bazı siyasi partilerin bir araya gelmesiyle oluşan bir yapıdır bu “sözde örgüt”. “Sözde örgüt” diyorum, çünkü “örgüt” sözcüğü, iktidar tarafından “terör örgütünü” anımsatan bir biçimde kullanılmaktadır. Oysa bu “örgüt”, Taksim Direnişi’ni bile sürdürme gücü olmayan, “Demokratik Toplum Örgütü” niteliğinde bir oluşumdur. AMA, “İRONİYE” BAKIN Kİ: Tüm millete mal olmuş bir “Demokratik Direnişi” örgütleyerek bir “sürekli siyasal yapı” oluşturmak ve “direnişi devam ettirmek” gücünden yoksun olan bu oluşumun bazı mensupları, iktidar tarafından “Hükümet Darbesi” gerçekleştirebilecek bir konumda, güçte ve niyette görülmüş, yargılanmış ve hapse atılmışlardır.",https://www.cumhuriyet.com.tr/yazarlar/emre-kongar/gezi-parki-direnisi-ve-orgut-ironisi-2212360
Emre Kongar,Şahsım rejimi nasıl çöküyor (1): Emniyet ve yargı,23 Mayıs 2024 Perşembe,"1) Ne yazık ki, Şahsım Rejimi’nde, iktidar mensuplarının ve emniyet güçlerinin bir bölümü, mafyavari suç örgütleriyle iç içe geçmiş bir görünüm vermekte. Son olay, Ankara Emniyet Müdürlüğü’ndeki Ayhan Bora Kaplan operasyonudur. Bu operasyonda, bir suç örgütüne yapılan gözaltılarda, bu gözaltıları yapan polis müdürleri ve amirler de, gözaltına alınmıştır. Olayın birbirine zıt her iki yorumu da, emniyet ile suç örgütü arasındaki ilişkilere dayalıdır. Bu iddialar pek çok medya organında yer almıştır ama en son bilgiler, Saygı Öztürk’ün ve Timur Soykan’ın yazılarında görülebilir. Sondan bir önceki olay ise Sinan Ateş cinayetidir. Bu cinayet, sadece emniyet güçleri ve yargı mekanizması içindeki bazı kişileri değil, iktidar mensuplarının kimilerini de içine alan bir felakettir. Mafyavari suç örgütleri ile emniyet güçlerinin ve iktidar mensuplarının ilişkileri konusunda Timur Soykan’ın, Kırmızı Kedi Yayınevi tarafından basılan BARON İSTİLASI adlı kitabına bakılabilir: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Kanuni Hırsız”ları kimler koruyordu? Avrupa’nın en çok aranan Hollandalı uyuşturucu baronuna oturum iznini kimler verdi? Sırp asıllı İsveç vatandaşı uyuşturucu kaçakçısı, Bulgaristan pasaportuyla nasıl Türk vatandaşı yapıldı? Kırmızı Bülten’le aranan uyuşturucu baronlarına, çete liderlerine, silah kaçakçılarına vatandaşlığı kimler satıyor? Tonlarca kokain yüklü gemiler, keskin nişancılar, silikon maskeli tetikçiler, zehirli planlar, mıknatıslı bombalarla suikastlar, cani mafya babaları, kravatlı çeteler, yeraltı dünyası ile yerüstünün kardeşliği... *** 2) Ne yazık ki, Şahsım Rejimi’nde, iktidar mensuplarının ve yargı mekanizmasının bir bölümü, son yıllarda, medyada “FETÖ Borsası” denilen biçimde, yeniden bir terör örgütüyle ilişkili bir görünüm vermiştir. Bu konuda Can Özçelik’in Kırmızı Kedi Yayınevi tarafından basılan FETÖ BORSASI adlı kitaba bakılabilir. Kitaptaki bazı konular şöyle özetlenmiş: Fethullah Gülen’i Pensilvanya’da ziyaret ederek üç gün geçiren işadamına takipsizlik kararı nasıl verildi? AKP İl Başkan Yardımcısı, MİT ve Emniyet ilişkilerini kullanarak nasıl çıkar sağladı? Hakkında FETÖ’den gözaltı kararı olan işadamını kim, nasıl Emniyet’ten “elini kolunu sallayarak” çıkardı? 100 bin dolara takipsizlik kararı nasıl verildi? Özetle, kurulan FETÖ Borsası’nda kimler rol alıyor, kimler kaç paraya kurtarılıyor? Bazı iktidar mensuplarıyla, kimi emniyet ve yargı çalışanlarının iç içe geçmiş görünümleri, FETÖ-Erdoğan/AKP ittifakı sırasında Silivri Davalarıyla başlamıştı. Ergenekon, Balyoz ve benzeri Silivri davalarına ilişkin yüzlerce kaynak kitap var. FETÖ ile ittifak sonrası için de, yine Kırmızı Kedi Yayınevi’nin bastığı, Pehlivan ve Terkoğlu’nun birlikte yazdıkları METASTAZ ve CENDERE adlı kitaplarla, Terkoğlu’nun SS adlı kitabı hemen akla gelen yayınlar arasında. *** Bir siyasal rejimin çöküş süreci son derece karmaşık bir olaydır. Bu süreci irdelemeye devam edeceğim.",https://www.cumhuriyet.com.tr/yazarlar/emre-kongar/s-ahsim-rejimi-nasil-c-o-ku-yor-1-emniyet-ve-yargi-2209538
Emre Kongar,Şahsım devleti nasıl çöküyor (2): Ekonomi,24 Mayıs 2024 Cuma,"Şahsım devleti nasıl çöküyor (2): Ekonomi Faşist bir ceza hukuku maddesi olarak “Etki Ajanı” önerisi... OHAL ilanından bile geniş ve sert önlemleri içeren, “seferberlik ilanı” hakkını “Şahsa” tanıyan yeni kararname... Asgari ücrete ve emekli maaşlarına zam yapmama kararı... Milli Eğitim fonksiyonlarının bazılarının tarikatlara ve Diyanet İşleri Başkanlığı’na terk edilmesi... Sokak hayvanlarını katletme önerisi... Mevduat faizlerinin yüzde 50’ye yükseltilmesi ve bu oranda sabit tutulması kararı. Bütün bunlar gittikçe taban ve destek kaybeden otoriter bir iktidarın, “Şahsım Devleti Rejimi”nin çöküş belirtileri. Şahsım Rejimi’nin çöküşünün Emniyet güçlerindeki ve yargı mekanizmasındaki görüntülerini dün, son olaylar ve bu sürecin belgelerini yayımlayan kitaplar bağlamında anlatmaya çalışmıştım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bugün sıra ekonomik çöküşün görüntülerinde! *** Yıl 2002, Aralık ayı; Erdoğan/AKP yönetimi iktidara gelmiş: 1 ABD Doları 1.37 Türk Lirası. Yıl 2024, Mayıs ayı; aradan 22 yıl geçmiş, Erdoğan/AKP yönetimi hâlâ iktidarda: 1 ABD Doları 32.22 Türk Lirası. ABD Doları 23 buçuk misli değerlenmiş. Bir başka deyişle, Türk Lirası 23 buçuk kat değer kaybetmiş. *** Yıl 2003, Erdoğan/ AKP yönetimi iktidara gelmiş: Enflasyon oranı TÜİK’e göre yüzde 18.4. 2024 yılı Mayıs ayı; aradan 22 yıl geçmiş, Erdoğan/AKP yönetimi hâlâ iktidarda: 2024 yılı ortasında enflasyon oranı TÜİK’e göre, yüzde 69.8. 2024 yılı ortasında enflasyon oranı ENAG’a göre, yüzde 124.3. Sonuç olarak enflasyon oranı ENAG’a göre 6.7 misli, TÜİK’e göre 3.8 misli artmış. *** Bu iktidar, ülkeyi kalkındırmak yerine kendi oligarşisini zengin etmeyi hedeflediğinden dolayı, Türkiye’nin refahı için gerekli olan bütün iç ve dış tasarruf, borç ve yatırım kaynaklarını tüketti ama üretimi artırmadığı gibi, üretim kapasitesini ve verimliliğini da düşürdü. Bu süreç sırasında, geniş halk kitleleri, orta sınıf ve özellikle de dar ve sabit gelirli emekçiler yoksullaştırıldı ve onlardan alınan para, oligarşinin yani iktidar yandaşlarının cebine aktarıldı. İktidar, 22 yıl boyunca, benim hesaplamalarıma göre, ülkenin yaklaşık 4 trilyon dolar dolayındaki tüm gelirini ve bir miktar servetini kendi oligarşisine nakletti. Ama yeniden üretim için yatırım yapmadığından ve üretim yapacak olan fabrikaları satıp tarım alanlarını da daralttığından sonunda iflas etti. Mehmet Şimşek aracılığıyla izlenmeye çalışılan Ortodoks politikalar, yani klasik krizden çıkış modeli, iç ve özellikle dış kaynaklardan doğrudan sermaye ve/veya borç bulmak için, güven tesis etmeye yönelik ama bu hedefin de bu güven ve adalet eksikliği ortamında gerçekleştirilmesi pek olanaklı değil. Özetle Şahsım Rejimi, devleti iflas ettirdi ve bu iflastan pek kurtarabilecek gibi de görünmüyor. *** Öyle bir rejim ki halkının güvenliğini, toplumun adaletini, ülkenin üretimini ve refahını sağlayamıyor. Sizce ne kadar devam edebilir?",https://www.cumhuriyet.com.tr/yazarlar/emre-kongar/sahsim-devleti-nasil-cokuyor-2-ekonomi-2209925
Emre Kongar,"‘Maarif Modeli’ne karşı, demokratik direniş",30 Mayıs 2024 Perşembe,"İktidar, emperyalizmle birlikte, Türkiye’yi yeniden biçimlendiriyor... Üstelik de “ülkeyi yeniden biçimlendirmekte”, hem siyaseti hem ekonomiyi hem eğitimi hem de savaşı kullanarak nüfus yapısını değiştiriyor! *** Siyaseti kullanıyor; iktidarı otoriterleştiriyor: Rejimi değiştirdi. “Demokratik Parlamenter Rejim” yerine “İslamo-Faşist”, “Neo-Patrimonyal Sultanizm” rejiminin “Şahsım Devleti”ni kurdu. Ekonomiyi kullanıyor; ülkeyi yoksullaştırıyor: Ülkenin bütün tarihsel, doğal, endüstriyel ve tarımsal ve hizmete dönük kaynaklarını kendi oligarşisine aktardı. Hem gelir adaletini bozdu. Hem ülkenin üretim kapasitesini ve üretim verimliliğini düşürdü. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Hem de ülkeyi iflas ettirdi. Eğitimi kullanıyor; gelecek kuşakları tarihten ve bilimden koparıyor: Milli Eğitim’i, resmi protokollerle, Diyanet İşleri Başkanlığı’nın ve tarikatların kurduğu dernek ve vakıfların din görevlilerine ipotek etti. 4+4+4 modeli ile laik eğitimi kaldırdı, çağ gerisi dogmatik eğitimi yerleştirdi. “Maarif Modeli” ile bütün araştırmacı, sorgulayıcı eğitimi, gerçek olmayan bir tarih üzerine kurulmuş ideolojik bir modele dönüştürdü. Savaşı kullanıyor; nüfus yapısını değiştiriyor: Ortadoğu’da Suriye savaşına karıştı. Resmi olmayan sayılara göre, 13 milyona ulaşan “düzensiz sığınmacı” nüfusunu ülkeye aldı ve topluma aşılamaya başladı. *** Özellikle tahrip edilen eğitim ve nüfus, ülkenin, toprakla birlikte esas hammaddesi olan insan öğesinin nitelik değiştirmesine yol açacağı için, Türkiye Cumhuriyeti’nin tüm varlığına karşı bir tehdit oluşturmaktadır. *** İktidar, Emperyalizmin de desteğiyle, dört koldan saldırıya geçmiştir: “Etki ajanlığı yasası”. “Emekli askerlere konuşma yasağı”. “Maarif Modeli”. “Yeni Anayasa girişimi”. Bu girişimlerinin eğitime ilişkin olanını, yani çocuklarımızın gençlerimizin ve ülkemizin geleceğini ilgilendiren modeli derhal uygulamaya da sokmuştur. Zülâl Kalkandelen, dün Cumhuriyet’te, “Hızla Ortak Mücadele Cephesi Kurulmalı” başlıklı yazısında şöyle diyordu: “Müfredata karşı homurdanmalar ülkenin her yerinden net olarak duyulan tek bir gür sese dönüştürülmezse siyasal İslamcılar, hayallerini hayata geçirmek konusunda dev bir adım daha atmış olacak. Bu gerici kalkışma karşısında hızla büyük bir ortak mücadele cephesi kurulmak zorunda!” Emperyalizm ve iktidar, dinciliği ve etnikçiliği, Demokratik ve Laik Sosyal Hukuk Devleti olması gereken Türkiye Cumhuriyeti’ni savunanlara karşı saldırı için kullanmaktadır. Bu konuda, sadece yazılarını ve fikirlerini değil, sohbetlerini de çok özlediğim sevgili dostum İlhan Selçuk güncelliğini bugün de aynı canlılıkla koruyan 27 Mayıs 2009 Çarşamba günkü yazısında şöyle diyordu: “Biz 1923’te kurulan ‘laik Cumhuriyet’in sivil güçlerle yaşama yetisini kanıtlayacağına inanıyoruz... Bush Amerikası’nın AKP ile birlikte tezgâhladığı ‘Ilımlı İslam Devleti’ projesinin demokratik mücadeleyle yıkılacağını adımız gibi biliyoruz...” (İlhan Selçuk’un yazısının tamamı bu haftaki GÜNCEL yazımda, kongar.org adresindeki internet sitemde okunabilir.) *** Değerli okurlarım başta Ana Muhalefet Partisi CHP olmak kaydıyla, Demokratik Rejim’den yana olan bütün siyasal partilerin, bütün Demokratik Toplum Kuruluşlarının, bütün meslek odalarının: İktidarın, sadece bugünümüzü karartan değil, yarınımızı da karartacak olan bu girişimlerine “Dur” demesi zamanı çoktan gelmiştir ve geçmektedir. Yarın çok geç olacaktır!",https://www.cumhuriyet.com.tr/yazarlar/emre-kongar/maarif-modeline-karsi-demokratik-direnis-2211994
Emre Kongar,Hesaplaşmalar gölgesinde Kobani kararları,17 Mayıs 2024 Cuma,"Üç yılı aşkın bir süredir devam eden, 108 sanıklı Kobani davasında 130 sayfalık karar, avukatların protestoları ile açıklandı. Kimi sanıklar beraat etti, kimileri tahliye edildi, kimileri hapis ile cezalandırıldı. Hiç kuşkusuz bu kararlar sadece bugünü değil, Türkiye’nin geleceğini de etkileyecek. Aslında Erdoğan/AKP iktidarının Kürt Politikası çok zikzaklı bir çizgi izlediği, “Açılım” ile “Savaş” arasında sert virajlar yaptığı için, bu davanın siyasetten bağımsız olduğunu öne sürmek olanaklı değil. Bu yazı sırasında açıklanan Altan Tan, Ayhan Bilgen, Beyza Üstün ve Aysel Tuğluk’un beraatları, Mardin Belediye Başkanı Ahmet Türk’e on yıl hapis cezası, Figen Yüksekdağ’a 30 yıl 3 ay hapis cezası, Selahattin Demirtaş’a birkaç ayrı suçtan verilen toplam hapis cezası önemli. Daha da önemlisi, iktidarın küçük ortağı MHP ile AKP arasında “hesaplaşma” gerilimleri yaşandığı bir dönemde bu kararların açıklanmış olması. Çünkü tam bu sırada, iktidarın küçük ortağı MHP, Ayhan Bora Kaplan liderliğindeki bir suç örgütüyle ilgili olarak ortaya çıkan “hesaplaşma” üzerine “Darbe suçlaması” yaptı ve bazı Emniyet mensupları gözaltına alındı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 22 yıllık Erdoğan/AKP sırasında Türkiye garip “hesaplaşmalara” tanık oldu: Önce yolsuzluk iddiaları üzerinden Erdoğan/AKP ile Gülen Cemaati arasındaki 17-25 Aralık 2013 hesaplaşması yaşandı. Sonra 15 Temmuz 2016’da Cemaat’in silahlı darbe girişimi oldu. Bu her iki “hesaplaşma” sonrasında da iktidarın kendi darbesini yaptığına ve rejimi iyice kişisel ve otoriter hale getirdiğine tanık olduk. Son zamanlarda dikkati çeken yeni dört “hesaplaşma” kamuoyuna yansıdı: 1) Yargıtay ile Anayasa Mahkemesi arasındaki hesaplaşma. 2) Emniyet içindeki hesaplaşma. 3) Tarikatlar ve Cemaatlerin kendi içlerindeki ve aralarındaki hesaplaşmalar. 4) MHP/Ülkü Ocakları içindeki hesaplaşma Ve bütün bu garip hesaplaşmalar, Demokratik, Laik ve Sosyal Hukuk Devleti olan Türkiye Cumhuriyeti’ni zayıflatıyor, toplumun güvenliğinin, halkın refah ve esenliğinin altını oyuyor. Çünkü Erdoğan/ AKP iktidarının 22 yıllık yönetimi sonunda, Parlamenter Demokratik Rejim çökertildi yerine, siyasal bilim yazınında Prof. Dr. Ersin Kalaycıoğlu’nun “NeoPatrimanyol Sultanizm” diye tanımladığı, Merdan Yanardağ’ın “İslamo-Faşizm” diye nitelediği, benim “Şahsım Devleti” dediğim bir rejim kuruldu ve devlet kişiselleştirildi. Elbette bütün kişileştirilen ve otoriterleşen rejimlerde görülen “hesaplaşmalar” derhal Türkiye’de de ortaya çıktı: 1) Devlet, Anayasal kurumlar ve kurallar ile değil, kişisel kararlarla ve gözdeler aracılığıyla yönetilmeye başlanınca kişiler ve gözdeler arasında paylaşım kavgası başladı. 2) Liyakat yerine sadakat egemen oldu; “Ben daha çok sadığım, daha çok pay isterim” kavgası başladı. 3) Maliye, para ve ekonomi politikaları halkın yararına değil, küçük bir oligarşinin yararına kullanılmaya başladı; ekonomi çöktü, halk yoksullaştı ama zenginleşen kesimler arasında hesaplaşma başladı. 4) Sosyal Devlet ve Hukuk Devleti çöktü, bunların yerine yolsuzluklar, haksızlıklar, hukuksuzluklar egemen oldu, bu haksızlık ve hukuksuzlukları yapanlar yağmadan daha çok pay istemeye başladı. 5) Servet ve gelirin “paylaşım kuralları” anayasal, yasal, nesnel ve demokratik olarak değil, kişisel, öznel ve otokratik olarak belirlenmeye başlayınca, yeterli pay almadığını iddia edenler kavga etmeye başladı. 6) Küçük diktatörler türedi, küçük diktatörlükler kuruldu; suç örgütleri, tarikatlar, cemaatler, gözdeler, kendi aralarında paylaşım kavgası yapmaya başladı. 7) Siyaset, ticaret, tarikat, cemaat, suç örgütleri, gözdeler, iç içe geçti ve hesaplaşmalar iyice kuralsızlaşarak vahşileşti, cinayetler bile başladı. Bu süreçler içinde en çok güven yitiren kurumlar yargı ve Emniyet oldu: Kobani kararlarının da bu süreçlerden etkilenmemesi olanaksızdır.",https://www.cumhuriyet.com.tr/yazarlar/emre-kongar/hesaplasmalar-golgesinde-kobani-kararlari-2207517
Emre Kongar,İç politika aracı olarak savaş,16 Nisan 2024 Salı,"Hayır 2018’de AKP’li Esenyurt Belediye Başkanı Ali Murat Alatepe’nin yerel seçimlerden önce, “Burayı kaybedersek Kudüs’ü kaybederiz hiçbir yeri kaybetmeyiz, İslamı kaybederiz, Mekke’yi kaybederiz” dediğine gönderme yapmayacağım! Hayır Erdoğan’ın 2019 İstanbul seçimlerinde kullandığı “Sisi mi Binali Yıldırım mı” sorusunu da anımsatmayacağım! Emperyalizm tarafından, laik Filistin Kurtuluş Örgütü, FKÖ’ye rakip olarak kurdurulan ve Netanyahu tarafından kollanan dinci Hamas örgütünün akıl almaz bir biçimde İsrail’e saldırmasının tetiklediği Hamas-Netanyahu savaşının son aşamasına değineceğim. *** Önce bir anımsatma yapayım: Ben her iki savaş lordunun, Hamas’ın ve Netanyahu’nun kendi varlıklarını ve siyasal egemenliklerini sürdürmek için başlattıkları ve sürdürdükleri bu savaşı, Filistin ve Yahudi (İsrail) halklarına mal etmelerine alet olmamak için Filistin-İsrail Savaşı olarak değil, Hamas-Netanyahu Savaşı olarak nitelemiştim ve bu tavrımı sürdüreceğim. Elbette benim protestom ve davranışım, “Devede Kulak”, ne kimse kulak asıyor, ne de kimse etkileniyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Ama olsun, ben kendi bildiğim ve savunduğum gerçeklerden, doğrulardan sapmayacağım. *** Hamas, bütün Filistinlilerin ve Filistin Devleti’nin temsilcisi değil; sadece Gazze’nin temsilcisi. Filistin Devleti’nin temsilcisi ise Filistin Kurtuluş Örgütü’nün kurucularından ve Filistin Devlet Başkanı olan Mahmud Abbas. Netanyahu ise İsrail’deki aşırı sağcı bir koalisyonun, Anayasa’yı değiştirerek Anayasa Mahkemesi’nin yetkilerini de tırpanlamak isteyen ve protesto edilen otoriter eğilimli Başbakanı. *** Hamas, 7 Ekim’de bütün dünyanın şaşkın bakışları altında İsrail’e karşı adeta bir intihar saldırısı düzenledi. Sanki uykuda olan İsrail İstihbaratı’nı gafil avlayan bu saldırıda çoğu sivil olmak üzere 1200 kişi katledildi. Daha önce Hamas’ı koruduğu ve kolladığı bilinen Netanyahu, bu saldırı üzerine, Gazze’de, çeşitli çevrelerce “Soykırım” diye adlandırılan “temizliğe” girişti. Çoğu kadın ve çocuk olmak üzere, bugüne kadar 33 bin kişiden fazla Filistinli katledildi. Netanyahu, son adım olarak Suriye’deki İran Konsolosluğunu vurarak, çatışmayı yaygınlaştırmak istedi. İran buna karşılık varlığını tanımayı reddettiği İsrail’e saatler sonra varacağı bilinen bir füze ve SİHA saldırısı düzenledi ve sadece saldırı zamanını bildirmekle kalmadı, bununla yetineceğini de belirtti. Böylece İran bile Batı’nın şımarık çocuğu rolüne soyunan Netanyahu’nun oyununa gelmek istemediğini vurgulamış oldu. *** Sanıyorum Ergin Yıldızoğlu, benim üzerinde durduğum konuları dün çok iyi özetlemişti: “7 Ekim’e kadar geri gidersek Hamas’ın bu kadar kanlı ve maksadını çok aşan saldırıyı ya da vahim hesap hatasını (ki bu uzak bir olasılıktır) Gazze’de gittikçe aşınmakta olan iktidarını Gazze halkının canı pahasına canlandırmak, İsrail ile Körfez ülkeleri arasına başlamış yakınlaşmayı bir bölgesel savaşı tetikleme pahasına sabote etmek için düzenlemiş olduğunu görebiliyoruz. Netanyahu’nun ise tek amacı vardı: İktidarda kalıp hapse düşmekten kurtulmak. Bu amaçla Ben Gvir-Smotrich faşistlerine yönetimi teslim etti, onları Gazze ve Batı Şeria’da etnik temizlik ve soykırım politikasını kabullendi... ...Batı Şeria ve Refah’a girmek için çırpınan Gvir ve Smotrich faşistlerinin Netanyahu üzerindeki basıncı da göz önüne alınca, çatışmaların karşılıklı vuruşlarla devam ederek yayılma olasılığı hiç de zayıf değil!” *** Türkiye’nin Netanyahu’yu ve Hamas’ı, barışa yönlendirmesinde sayılamayacak kadar çok yarar var!",https://www.cumhuriyet.com.tr/yazarlar/emre-kongar/ic-politika-araci-olarak-savas-2196609
Emre Kongar,‘Maarif modeli’ karanlığı,07 Mayıs 2024 Salı,"Erdoğan/AKP iktidarı, siyasal gücünü ve halk desteğini hızla kaybederken bir yandan “Yumuşama istiyorum” diyor ama öte yandan da toplumu geri götürmeye yönelik baskı ve zorlamalarını süratle artırıyor: ""Türkiye Yüzyılı Maarif Modeli” de böyle bir zorlama örneği. MEB internet sitesinde yayımlanan “Model”in giriş yazısında şu sözlere yer verilmiş: “...Modelin beceriler çerçevesi oluşturulurken akademisyen, öğretmen ve diğer eğitim paydaşlarının katılımıyla yirmi çalıştay düzenlendi. Sonrasında her bir ders için oluşturulan ekipler, yüzlerce toplantı yaparak müfredatın hazırlıklarını tamamladı... ...Bunun dışında ilave olarak görüşlerine başvurulan akademisyenler ve öğretmenlerle 1000’in üzerinde eğitim paydaşı, ortak çalıştı. Bakanlık merkez teşkilatındaki bütün birimler de müfredat için yoğun çalışma yürüttü.” Bir haftalık askı süresinden sonra, bu modelin Talim Terbiye Başkanlığı tarafından gözden geçirilip yürürlüğe konacağı belirtilmiş. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yukarıdaki giriş satırlarını okuyanlar, MEB’in gerçekten de konunun uzmanlarına, eğitimcilere, akademisyenlere danıştığını, çağdaş dünya ile rekabet edebilecek gençleri yetiştirecek bir program önerdiğini sanabilirler. Oysa program okunduğunda gerçek durumun hiç de öyle olmadığı anlaşılmakta. Öyle görünüyor ki iktidar, toplumu çağdaşlıktan kopararak geri götürmekte kararlı: 1) Gerçek uzmanlar, eğitimciler, akademisyenler yerine, anlaşılan sadece iktidarın ideolojik ve siyasal çizgisini savunanlardan görüş alınmış. Çünkü eğitimciler ve akademisyenler bu programı çok sert sözlerle eleştiriyor. Bugüne kadar açıklanan pek çok uzman eleştirisine ek olarak örneğin, İklim Öngel’in konuştuğu Prof. Dr. Dilek Gözütok da dünkü Cumhuriyet’te şöyle diyordu: ""Bugün uygulanmakta olan eğitim programlarıyla ancak sorgulamayan, eleştirmeyen, bilimsel düşünemeyen, okuduğunu anlamayan, biat eden Cumhuriyet düşmanı bireyler yetiştirilebilir. Adına müfredat dedikleri metnin tamamı, anayasanın laiklik ilkesine ve Milli Eğitim Yasası’na aykırı. Bu ürünü hazırlayanlar suç işliyor.” 2) MEB, pek çok okulu İmam Hatip Lisesi’ne çevirdiği halde, bu okullara talebi yeterince artıramadığından, toplumu geriye götürmek için, bütün orta eğitimi İmam Hatip Eğitimi haline getirmek istemekte. MEB istatistiklerine göre, İmam hatip liseleri sayısı 2015- 2019 döneminde yüzde 43.7 artmış. Ama yine MEB istatistiklerine göre 2015-2019 yılları arasında İmam Hatip Liselerinde okuyan öğrenci sayısında yüzde 10 oranında azalma yaşanmış. 3) MEB, Sivil Toplum Kuruluşu kabul ettiği tarikatların dernek ve vakıflarıyla resmen protokoller imzalamayı ve bazı dersleri onların ipoteğine vermeyi sürdürmek istiyor. Yeni program da bu protokolleri meşrulaştırmak ve devam ettirmek üzere hazırlanmış. 4) Öğrencilere, sorgulayıcılık ve araştırmacılık yerine, dogmatizm aşılanmak istenmekte. Programda, “ahlak”, “çevre”, “değerler” gibi yüce idealleri temsil eden soyut kavramlar ve terimler, kötüye kullanılarak, gençler dogmatizme yöneltilmek isteniyor. 5) Program çağdaş dünya ile rekabet edebilecek gençler yetiştirmekten uzak. Temel bilimler, fen bilimleri seyreltilmiş, bunların yerine saptırılmış bir tarih bilincini ve tek bir mezhep inancını öne çıkaran bir müfredat önerilmiş. 6) Cumhuriyet değerleri ve yakın tarih iktidarın ideolojisine göre saptırılmış. Atatürk Dönemi ve Cumhuriyet Devrimi önemsizleştirilmiş, iktidar dönemi ile iktidarın eylem ve söylemleri, siyasal gerçeklerden kopuk bir biçimde yüceltilerek yorumlanmış. *** Özetle bu “Maarif Modeli”, “Yumuşama istiyorum” diyerek gerçekleştirilen bir “çağ gerisi eğitim darbesi”!",https://www.cumhuriyet.com.tr/yazarlar/emre-kongar/maarif-modeli-karanligi-2203792
Emre Kongar,Yeni anayasa tuzağı,19 Nisan 2024 Cuma,"Öyle anlaşılıyor ki “Şahsım Devleti” rejimini “İyileştirme” adı altına “Yerleştirme” atılımının liderliğini Numan Kurtulmuş yüklenmiş: Numan Kurtulmuş eski HAS Parti Genel Başkanı iken, Erdoğan/ AKP iktidarını “Harun gibi geldiler, Karun gibi oldular” diyerek eleştiren, ama iktidara transfer olduktan sonra onun sözcülüğüne atanan ve şimdi de Meclis Başkanı olan, bir zamanlar kendi mahallesinde saygınlığı bulunan bir akademisyen. Parti değiştirdikten sonra, bu saygınlığı zedelendi mi, zedelendi ise ne ölçüde yara aldı, bilmiyorum. Parti değiştirdikten sonra, HAS Parti Genel Başkanı olarak çok sert bir biçimde eleştirdiği Erdoğan/AKP iktidarının hararetli bir savunucusu oldu. Şimdi de Meclis Başkanı olarak “Şahsım Devleti” Rejimini yerleştirecek, olağanlaştıracak yeni bir Anayasa yapılması operasyonunu başlatmış. Yerel seçimlerden hemen sonra yaptığı konuşmada 1921 Anayasası’nı model olarak aldığını söyledi ve referanduma bile gerek kalmadan Meclis’te 400 oyla kabul edilecek bir çoğunluğu hedeflediğini belirten şu ifadeleri kullandı: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “Aynen 1921 Anayasası’nda olduğu gibi Türkiye’nin katılımcı, güçlü bir anayasa yapma imkânı bu Meclis’te vardır... ...Ümit ediyoruz ki; burada yeni dönemde ortaya çıkacak anlayış birliği içerisinde hele hele hiç millete gitmeye hiç gerek kalmadan Meclis’te oluşacak çok büyük bir ittifakla yeni anayasamızı yapmak mümkün olur ve bu şeref de 28’inci dönem milletvekillerinin üzerinde olur.” Kurtulmuş, bu sözlerinden sonra, Meclis Başkanvekilleri ile bir yemek düzenleyerek partilerle temaslarına da başlamış. Medyada yer alan haber şöyle: “Edinilen bilgiye göre Meclis Başkanı Numan Kurtulmuş yeni anayasaya ilişkin uzlaşı vurgusu yapmış ve fikirbirliği sağlanması gerektiğini belirtmiş. Kurtulmuş’un önümüzdeki günlerde de Meclis’te siyasi parti gruplarını ziyaret ederek yeni anayasa konusunda görüş alışverişinde bulunması bekleniyor.” *** Cumhuriyet Gazetesi’nde yer alan habere göre, Kurtulmuş’un bu girişimine karşı hukukçular çok ciddi bazı itirazlarda bulunmuşlar. Ayrıca Sinan Meydan, 1921 Anayasası’nın eksiklerini ve neden örnek olamayacağını Cumhuriyet Gazetesi’nde ayrıntılı olarak açıkladı. *** Ben bu konuda birkaç önemli gerçeği anımsatmak istiyorum: 1) Mevcut Anayasa’yı Erdoğan/ AKP iktidarı, “kendisine özel” yaptı. Şimdi gücünü yitirdiği iyice ortaya çıkınca, bu duruma uygun yeni bir “kendine özel” Anayasa yapmak istiyor; amaç, iktidarını sürdürebilmek! 2) Bu Anayasa, Halkoylamasındaki oy sayımı yasalara aykırı olarak yapıldığı için, zaten “Hukuk Âleminde Sonuç Doğurmayan”, “Atı alanın Üsküdar’ı geçtiği” bir kararla kabul edilmiştir. Bu haksızlığı ve hukuksuzluğu yapana, tekrar güvenilemez! 3) Mevcut Anayasa sadece kendi içinde çelişik maddelerden oluştuğu için değil, her konuda tam yetkili bir Cumhurbaşkanı’nı sorumsuz bir Cumhurbaşkanı gibi koruduğu ve tarafsızlık yemini eden Cumhurbaşkanı’nın parti genel başkanı olmasını kabul ettiği için, akla, mantığa, hukuka aykırı yanlış bir Anayasa’dır. Böyle bir Anayasa’yı yapana, yeni bir Anayasa yapma hakkı tekrar verilemez. 4) Son olarak, bırakınız bu Meclis’in “Kurucu Meclis” olmadığını ve bu nedenle yeni Anayasa yapamayacağını, bugünkü sandalye dağılımı bile, 31 Mart 2024 seçimlerine göre geçerliliğini yitirmiş, bugünkü milli iradeyi, seçmen tercihlerini yansıtan bir yapıyı temsil etmekten uzaklaşmıştır. Yeni Anayasa tartışmaları (yapılıp yapılmaması konusundaki tartışmalar bile) yeni seçimler sonunda oluşacak, milli iradeyi göreli olarak daha adil ve gerçekçi olarak yansıtabilen bir Meclis tarafından yapılmalıdır. *** İlla yeni Anayasa isteyenler, tartışmayı başlatmak için bile, önce yeni seçim yapmalıdırlar!",https://www.cumhuriyet.com.tr/yazarlar/emre-kongar/yeni-anayasa-tuzagi-2197719
Emre Kongar,1 Mayıs 2024,28 Nisan 2024 Pazar,"İktidar, 1 Mayıs 2024 için, Taksim Meydanı’nı hâlâ emekçilere yasaklamak kararında ısrar ederken Türkiye Devrimci İşçi Sendikaları Konfederasyonu DİSK, Kamu Emekçileri Sendikaları Konfederasyonu KESK, Türk Mühendis ve Mimar Odaları Birliği TMMOB, Türk Tabipleri Birliği TTB ve Türk Dişhekimleri Birliği TDB, 16 Nisan 2024 günü Beşiktaş İskele Meydanı’nda, 1 Mayıs 2024’e çağrı yaptı. Ortak açıklamanın bazı satır başları şöyle: 1 Mayıs’ta demokrasiye, adalete, özgürlüğe, eşitliğe, barışa ve kardeşliğe dair umutlarımızı ve taleplerimizi haykıracağız. Türkiye’nin dört bir yanında meydanlarda buluşacak, ekmeğimizin her gün küçülmesine, adaletin terazisinin tamamen bozulmasına, en temel hak ve özgürlüklerimizin gasp edilmesine hep bir ağızdan dur diyeceğiz. Bugünlerde değil insanca yaşamak, hayatta kalmak dahi giderek zorlaşıyor. Bu ülkenin kaynakları hepimizi insanca yaşatmaya yeter. Yeter ki kaynaklarımız rantçılara, sermayeye, faize, saraya, şatafata, silaha, savaşa değil işçilere, kamu emekçilerine, emeklilere ve kamu hizmetlerine kullanılsın. Vergi yükü bizlerin sırtına yüklenirken sermaye ise keyfine göre vergi veriyor, bir gecede vergileri sıfırlanıyor, affediliyor. İşsizlik, özellikle de genç ve kadın işsizliği yeni rekorlara koşarken iş bulanlara da giderek daha düşük ücretler ve daha güvencesiz çalışma biçimleri dayatılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Açlık sınırına bile yaklaşamayan maaşlara mahkûm edilen emeklilere “banka promosyonu müjdesi” verilerek resmen alay ediliyor. Mülteciler asgari ücretin altında ücretlerle, sigortasız, güvencesiz ve hatta ölümüne çalışmaya mahkûm edilerek tüm ücretler baskı altına alınıyor. Biz yasal, anayasal haklarımızı bile kullanamazken parası ve makamı olanlar hiçbir kurala, mahkeme kararına, hatta kendi yazdıkları yasalara ve Anayasa’ya bile uymak zorunda değil! TÜİK mahkeme kararlarına uymayarak enflasyon verilerini nasıl hesapladığını açıklamıyor, ekmeğimiz sahte enflasyon verileriyle küçülüyor. Ülkemiz bir ucuz emek cenneti haline getirilmek istenirken Türkiye dünyada işçi haklarının en kötü olduğu 10 ülke arasında. Demokrasi mücadelesi 2024 1 Mayıs’ının en asli gündemlerinden biridir. Uluslararası Sendikalar Konfederasyonu (ITUC), bütün dünyada otoriter rejimlerin yükselişine, demokrasinin gerilemesine ve buna bağlı olarak işçi haklarının zayıflamasına karşı “Demokrasi İçin” başlıklı küresel bir kampanya başlatmıştır. 2024 1 Mayıs’ı ülkemizde ve dünyada, sermaye düzeninin ve bunlara bağlı otoriter rejimlerin tahrip ettiği demokrasiyi yeniden inşa edecek olan kolektif öznenin meydanlarda boy göstereceği tarih olacaktır. 2013’ten beri hukuk dışı biçimde 1 Mayıslara kapatılan Taksim Meydanı’na dair Anayasa Mahkemesi geçtiğimiz yıl Aralık ayında son kararını vermiştir. Doğrudan bu karardaki ifadelerle söylersek “1 Mayıs’ta Taksim’de olmak her işçinin, emekçinin hakkıdır” ve bizler de bu hakkı kullanacağız. 1 Mayıs’ta alanlarda olmak hakkımıza-hukukumuza; gelirde, vergide ve ülkede adalet talebimize sahip çıkmaktır. 1 Mayıs’ta alanlarda olmak söz ve karar hakkımıza; sendikalı olma, örgütlenme ve grev hakkımıza; ifade özgürlüğümüze; yani demokrasiye sahip çıkmaktır. 1 Mayıs’ta alanlarda olmak İstanbul Sözleşmesi’ne, işyerinde şiddete ve tacize karşı ILO’nun 190 sayılı sözleşmesine sahip çıkmaktır. 1 Mayıs alanlarında olmak eşitliğe, özgürlüğe, laikliğe, hepimizin eşit yurttaşlar olarak barış içinde, kardeşçe yaşayacağımız bir memleket mücadelesine sahip çıkmaktır. 1 Mayıs’ta alanlarda olmak emperyalizme karşı barışı ve halkların kardeşliğini savunmaktır.",https://www.cumhuriyet.com.tr/yazarlar/emre-kongar/1-mayis-2024-2200770
Emre Kongar,"CHP’nin işi zor, çok zor!",12 Nisan 2024 Cuma,"1971 Askeri Darbesi sonrasında, Türkiye’nin çağdaşlaşması önünde sorun yaratan iki önemli süreç vardı: 1) Kentleşmenin, kültürel, toplumsal ve ekonomik yozlaşmış hali olarak Demokratik Endüstrileşme’yi engelleyecek olan gecekondulaşma... 2) Nüfusun kültür, bilgi ve bilinç düzeyini geri götürecek olan dinci eğitim. Bu iki süreç, 1971’den itibaren, Ecevit’in ilk ve Erdal İnönü’ün koalisyon dönemlerine rağmen, Emperyalizmin ve içerideki Cumhuriyet karşıtlarının ısrarlı direnmeleriyle, ülkeyi 1980 Askeri Darbesi’ne ve bugünlere taşıdı. Bu süreçler ve Emperyalizm, bugün Türkiye’nin önünde Demokratik Rejim açısından daha da tehlikeli üç yeni süreç üretmiş görünüyor: 1) Tarikatlar sorunu. 2) Sığınmacılar sorunu. 3) Şahsım Devleti’nin egemenliği sorunu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** 1) 1961 Anayasası’nın istismarı ve 1982 Anayasası’nın desteği ile, Demokratik Rejim düşmanı tarikatlar güçlenerek devlete iyice sızdılar. Bütün kritik bakanlıkların kadroları onların müritleriyle, mensuplarıyla dolu. Bütün bütçe olanakları onların elemanlarına, kurdukları vakıflara, derneklere tahsis ediliyor. Zaten bütün yürütme yetkisi de “Tek Şahsın” elinde. Ama o “Tek Şahıs” da, tarikatların etkisinde. Oysa tarikatların, “ülkenin kalkınması”, “üretimin ve milli gelirin artırılması”, “gelir adaleti sağlanması”, “halka hizmet” filan gibi dertleri yok... Tek hedefleri, güçlenmek, mürit, mensup sayısını ve sömüreceği kaynaklarını artırmak; bu amaçla da kamu kaynaklarını kullanmak! *** 2) Sığınmacılar, nüfus yapısını hızla değiştiriyor: Resmi olmayan hesaplamalara göre “sığınmacılar”, kritik eşik olan yüzde 10 oranını bile aşarak 10 milyonu geçti. Sığınmacıların ne dilleri ne kültürleri ne yaşam biçimleri ve hatta ne de hedefleri, içinde bulundukları topluma uygun. Dolayısıyla, Türkiye’nin kurumları, kuralları, gelenekleri, kaynakları, bu insanların “yurttaş” olarak “insanca” yaşamalarını sağlayacak nitelikte ve nicelikte değil. Bu uyumsuzluk ve bu yetersizlik, ciddi bir “insanlık” sorunu: Batı Emperyalizminin Ortadoğu’da ve Kuzey Afrika’da yol açtığı yıkımın bedeli, tek başına Türkiye’ye ödetilmek isteniyor. Üstelik bu sorun, sabit sayılarla ifade edilebilecek bir konu da değil; sığınmacılar her yıl 1 milyona yakın çocuk doğuruyor. Bu gerçek, sadece Türkiye’ye fatura edilmek istenen bu “sığınmacılar sorununu” bir insanlık trajedisi haline getiriyor. Ayrıca bu “İnsanlık Trajedisi”, Türkiye’nin bir “Rejim Sorunu” da oluyor: Ülkenin zor zor eriştiği “uygarlık düzeyinde” kurmaya ve işletmeye çalıştığı “Demokratik Rejim”i, yeniden “Ortaçağ” karanlıklarına geri götürmek isteyen iktidara destek veriyor. 3) Bu iki süreç, Türkiye’nin önündeki üçüncü sorunu “Şahsım Devleti’nin Süreklilik Kazanması” sürecini gündeme getiriyor. Demokratik Cumhuriyet Rejimi’ni “Şahsım Devleti” rejimine dönüştüren bu süreç, yukarıdaki iki süreç ile karşılıklı etkileşim ve destek ilişkisi içinde. Bu açıdan ilk iki sürecin birleştirici, bütünleştirici harcı işlevine sahip: Bu iki süreci hem destekliyor hem de bu iki süreç tarafından destekleniyor. *** CHP, sadece halktan aldığı yüzde 40’ın bile altındaki destekle ve belediyelerde kazandığı sınırlı güçle: 1) Bu üç sürece birden direnmek... 2) Demokratik, Laik ve Sosyal Hukuk Devleti olan ve “Şahsım Devleti” tarafından yıkılan Cumhuriyeti yeniden kurmak ve işletmek... Hedeflerini gerçekleştirmek zorunda. Acaba başarılı olabilecek mi? Umudumuz, bu hedeflerin, insanlık tarihi açısından, ahlaken ve siyaseten haklı ve meşru olmalarından kaynaklanıyor.",https://www.cumhuriyet.com.tr/yazarlar/emre-kongar/chpnin-isi-zor-cok-zor-2195419
Emre Kongar,Yumuşama aldatmacası,05 Mayıs 2024 Pazar,"Ağır bir grip ve tam bir ses kaybı yaşadığım hastalık döneminde, konuşma, gezme ve yazıp çizme imkânım olmadı ama bu nedenle, olayları ve kamuoyunun tepkilerini yattığım yerden sürekli olarak daha derinliğine ve genişliğine izlemek olanağına kavuştum. *** Erdoğan, “Türk siyasetinde yumuşama sürecini başlatalım istiyorum” demiş. Siyasetteki gerginlik, 22 yıldır bu toplumun temellerini kemiriyor, rejimi değiştiriyor, ahlakını bozuyor, insanları hapse mahkûm ediyor, herkesi yoksullaştırıyor! Hiç kimse benim kadar siyasal gerginliğin toplumu tahrip edici etkilerinden şikâyet edemez. Keşke Erdoğan’ın bu sözleri gerçeği yansıtıyor olsa. Ama hiç de öyle olduğunu sanmıyorum. Çünkü kamuoyunda oluşan yargılar çok farklı. *** Kamuoyunda “Hangi Erdoğan bunu söylüyor” sorusuna verilen yanıtlar, özet olarak şöyle: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1) Toplumu bölmek, ayrıştırmak, kişi ve grupları düşmanlaştırmak, insanlarla kavga etmek, onlara hakaret etmek strateji ve taktiklerini, siyasetinin ve iktidarının temeli yapan, 22 yıldır toplumsal değerlerimizin, barış içinde birlikte yaşama kültürümüzün yozlaştırılmasına yol açan... 2) Yasalara aykırı olarak verilmiş olan geçersiz oyları da saydırarak Anayasa’yı değiştiren, Parlamenter Demokrasiyi “Şahsım Devletine” dönüştüren, bu rejim darbesini “Atı alan Üsküdar’ı geçti” diyerek ilan eden, böylece Cumhuriyet’in “Demokratik, Laik ve Sosyal Hukuk Devleti” niteliklerini zedeleyen... 3) Kendisini eleştirenlere ya da muhaliflerine aşağıdaki sözlerle hakaret eden... “Adi, ahlaksız, affedersin Ermeni, alçak, ananı da al git, (bunlar) ateist, cibilliyetsiz, çapulcu, çakal, çamur, çürük, edep fukarası, edepsiz, eşkıya, gafil, geri zekâlı, haysiyet fukarası, haysiyetsiz, imansız, iki ayyaş, İsrail dölü, kan emici, kitapsız (dinsiz anlamında), (bunlar) komünist, mankafa, namert, namussuz, onursuz, ölü sevici, rezil, sanatçı müsveddesi, sefil, şerefsiz, soysuz, sürtük, terörist, tezek, vampir, virüs, yalaka, (bunlar) Zerdüşt, zürriyetsiz.” 4) Yargı mekanizmasını kendisine bağlayarak Hukuk Devleti’ni ve ülkedeki Adalet duygusunu yok eden, yargı bağımsızlığını yaralayan, haksız ve hukuksuz davalarla insanları hapiste çürüten... 5) Meclis’i işlevsiz bırakan... 6) Tarafsızlık yemini ettiği halde, sürekli olarak taraflı davranan... 7) Gerek iç ve gerekse dış politikada çok hızlı karar değiştiren ve birbirine zıt uygulamalara imza atan... 8) Milli Eğitim’i dinselleştirip dogmatikleştirerek çağdaşlıktan uzaklaştıran ve çocuklarımızın geleceklerini karartan... 9) İzlediği ekonomik ve mali politika ile geniş kitleleri, özellikle de emekli ve emekçileri yoksullaştıran... 10) Kendilerine oy vermeyen belediyelerdeki halkın hizmet alamayacağını belirten... 11) İfade özgürlüğüne sınırlama ve kısıtlamalar getiren, Demokratik Toplum Örgütü Liderlerini, gazeteci ve yazarları baskı altına alan, hatta hapse atan... AKP’nin Genel Başkanı Erdoğan! *** Kamuoyunda, “Bu yumuşama söyleminin arkasında bir ‘Yeni Anayasa’ tartışması başlatmak ve böylece ikinci sıraya düşen partinin iktidar ömrünü uzatmak tuzağı yatmaktadır” izlenimi hâkim. Kamuoyu, “Gerçekten yumuşama isteniyorsa, ÖNCE, Medya ve Demokratik Toplum Örgütleri üzerindeki baskılar kalksın, haksız ve hukuksuz olarak hapis yatanların, işten atılanların durumları düzeltilsin, yoksulluğa mahkûm edilen emekçi ve emeklilerin gelirleri arttırılsın, yağma ve yolsuzluklar önlensin” diyor.",https://www.cumhuriyet.com.tr/yazarlar/emre-kongar/yumusama-aldatmacasi-2203173
Emre Kongar,"İdam fermanı, 23 Nisan Bayramı ve çocuk istismarı",23 Nisan 2024 Salı,"Zülâl Kalkandelen ile birlikte yaptığımız DEVRİMİN VE KARŞI DEVRİMİN YÜZ YILI adlı çalışma, Atatürk Devrimi’ni Karşı Devrim ile birlikte ele aldığı için, klasik Cumhuriyet tarihlerinden farklı bir kitap oldu. Ayrıca Cumhuriyet tarihini bölümlere ayırırken de özgün bir paradigma kullandık ve bu tarihi Devrim atılımları ile birlikte Karşı Devrim hamlelerine göre, değişik bir biçimde sınıflandırmaya çalıştık. Amacımız, Cumhuriyet Devrimi’nin ne büyük zorluklarla, nasıl güçlü yapısal engellerle karşılaştığını anlatmak... Ve Karşı Devrim sürecini de iç içe olduğu Devrim süreci ile birlikte okurların dikkatine sunmaktı. Bu nedenle, çalışmamızı diyalektik bir yöntemle gerçekleştirdik: Cumhuriyet Devrimi atılımlarını, Karşı Devrim Hamleleriyle birlikte ele aldık. Bunlar zaten birbirlerini izleyen bir sırayla oluştuğu için kitap çok daha kolay izlenebilen bir anlatımla yazılabildi. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Katıldığımız konferanslarda ve imza günlerinde, kitabın bu bütüncül yaklaşımını ve bu yaklaşımın önemini vurgulamak için, bizi dinlemeye gelerek onurlandıran saygın katılımcılara şu soruyu soruyorum: “Mustafa Kemal ve arkadaşlarının, İstiklal Savaşı’nı, boyunlarında Vahdettin’in yayımladığı idam fetvası ile yaptığını hepiniz bilirsiniz. Büyük Millet Meclisi’nin 23 Nisan 1920 tarihinde açıldığı da bu tarih zaten bir bayram olduğu için herkesin aklındadır. Peki hangisinin daha önce olduğunu ve bu fetvanın yayımlanma tarihi ile, Meclis’in açıldığı tarih arasında kaç yıl ya da kaç ay veya kaç gün olduğunu biliyor musunuz?” Şimdiye kadar, konferanslarımıza daha önce katılmış olanların dışında, bu soruya kimseden doğru bir yanıt almadım. Çünkü Devrim ve Karşı Devrim genellikle bir bütünlük içinde değil, ayrı ayrı, adeta ayrı olaylar zinciri olarak anlatılıyor. Şimdi bu satırları okuyan sizler de bir düşünün bakalım bu iki tarih arasındaki ilişkiyi biliyor musunuz? Bilmiyorsanız, bilmemeniz sizin eksiğiniz veya hatanız değil: Bilmiyorsanız, bu eksik, bu hata, eğitim sistemimizin ve öğretmenlerinizin hatası ve eksiği. Çünkü Devrim ve Karşı Devrim, bir bütünlük içinde değil, ayrı ayrı konular olarak, örneğin “İç isyanlar” ayrı bir bölüm olarak, “Yunanla yapılan muharebeler” ayrı bir bölümde, adeta bağlamlarından kopuk olarak anlatılıyor. *** Şimdi sıkı durun sevgili okurlarım; daha önce bilmiyorduysanız şaşıracaksınız: Padişah’ın yayımladığı idam fetvasıyla Meclis’in açılması arasında sadece 12 gün vardır. Şeyhülislam Dürrizade Abdullah tarafından yazılan ve Vahdettin tarafından imzalanan, Mustafa Kemal ve arkadaşlarını ölüme mahkûm eden fetva, 11 Nisan 1920 tarihinde İstanbul gazetelerinde yayımlanmıştır. İŞTE İSTİKLAL SAVAŞI BU KOŞULLAR ALTINDA KAZANILMIŞ VE BU CUMHURİYET BU KARŞI DEVRİM HAMLELERİNE KARŞI BÖYLE ZORLUKLARA RAĞMEN KURULABİLMİŞTİR! *** Atatürk, Cumhuriyeti gençlere emanet etmiş, Milli Egemenliği de çocuklara adamıştır... Ama ne yazıktır ki 22 yıllık Erdoğan/ AKP iktidarı sonunda: CHP Genel Başkan Yardımcısı Burhanettin Bulut, bu 23 Nisan Egemenlik ve Çocuk Bayramı’nda, geçen yıl “Çocukların cinsel istismarı” suçuyla ilgili, 40 binin üzerinde yeni dosya açıldığını belirtmek zorunda kalmıştır!",https://www.cumhuriyet.com.tr/yazarlar/emre-kongar/idam-fermani-23-nisan-bayrami-ve-cocuk-istismari-2199037
Emre Kongar,Bayramlarınız kutlu olsun,11 Nisan 2024 Perşembe,"10 Nisan 2024: Bugün Bayram: Bir kaşık ayran. Sana da yeter... Bana da yeter! *** 10 Nisan 1928. 1924 Anayasası’nda Laiklik ilkesine ilişkin değişikliklerin yapılması: 9 Nisan 1928 tarihinde Başbakan İsmet İnönü ve 120 milletvekili tarafından verilen ve 1924 Anayasası’nın “Türkiye Devleti’nin dini, Din-i İslamdır, Resmi Dili Türkçedir, Makarrı Ankara şehridir” diyen 2. maddesinden “dini, Din-i İslamdır” ibaresinin... 16. maddesindeki milletvekili yeminini ile 38. maddesindeki Cumhurbaşkanı yemininden “Vallahi” sözcüğünün... 26. maddesinden din işlerinin düzenlenmesini TBMM’nin görevleri arasında sayan cümlenin... 264 üyenin oybirliği ile çıkarılmalarının kabulü... Böylece Laiklik ilkesinin, 1924 Anayasası’nda 5 Şubat 1937 tarihinde yapılan değişiklikle, 2. maddeye devletin nitelikleri olarak “TÜRKİYE Cumhuriyeti Cumhuriyetçi, Halkçı, Devletçi, Laik ve İnkılapçıdır” biçiminde girmesinden 9 yıl önce Cumhuriyetin laik niteliğinin Anayasa metnine dahil edilmesi! *** Bir Din-Tarım toplumunda, egemen kimliğin Müslümanlık olduğu bir ülkede Laik bir Cumhuriyet... Tek bir kaşık ayranın bile paylaşıldığı... Paylaşmanın, Dayanışmanın, Laikliğin, Demokrasinin, Barışın ve Adaletin ortak değerler olduğu bir Cumhuriyet! Türkiye’yi, İslam Âlemi’nde bir yıldız yapan Atatürk Cumhuriyeti: Demokratik ve Laik, Sosyal Hukuk Devleti! *** 10 Nisan 2024: İslam Âlemi’nde Bayram... Türkiye’de Bayram... 31 Mart 2024: Seçim bayramı... Kentlerimizde Bayram... İstanbul’da Bayram... Belediyelerde Bayram... Demokrasi Bayramı... Laiklik Bayramı. *** 11 Nisan 2014: Bayramlarımızı bile “Şeker Bayramı”-“Ramazan Bayramı” diye bölenlere... Ortak değerlerimizi yozlaştıranlara... Cumhuriyet karşıtlarına... Laiklik karşıtlarına... Demokrasi karşıtlarına... TBMM’nin yetkilerini tırpanlayanlara... Yargı bağımsızlığını, adaleti yok edenlere... Atatürk düşmanlarına... Gençlerimizin geleceklerini karartanlara... Nüfusumuzun nitelikli, eğitimli bölümünü yurtdışına göçe zorlayanlara... Nüfusumuzun niteliğine, eğitimine, yurttaşlık bilincine sürekli olarak seviye kaybettirenlere... Tarihimizi, doğamızı, yeşilimizi, kamu mallarımızı yağmalayanlara... Ailelerimizi geçim sıkıntısına mahkûm eden, enflasyonu kendi ceplerini doldurmak için azdıranlara... Laik ve Demokratik Cumhuriyete karşı baskıyı, otoriterliği, totaliterliği savunanlara... RAĞMEN BAYRAMLARINIZ KUTLU OLSUN! *** İKTİDAR KİMİN ELİNDE OLURSA OLSUN, NİHAİ ZAFER DAİMA, HAKLININ, DOĞRUNUN, DÜRÜSTLÜĞÜN, ADALETİN, ÖZGÜRLÜĞÜN, EŞİTLİĞİN, KARDEŞLİĞİN, DAYANIŞMANIN OLACAKTIR. BAYRAMLARINIZ TEKRAR KUTLU OLSUN!",https://www.cumhuriyet.com.tr/yazarlar/emre-kongar/bayramlariniz-kutlu-olsun-2195192
Emre Kongar,Belediyeler demokrasiyi yeniden kurabilir mi?,26 Nisan 2024 Cuma,"Evet kurabilir: Çok zordur “Şahsım Devleti” ile mücadele etmek... Çok zordur, bütün kaynakları “Şahsımın” kontrol ettiği ve yargının bile “Şahsımın egemenliğinde” olduğu bir düzende hizmet üretmek; hem de bu hizmetleri “eşitlikçi ve adil” bir anlayışla gerçekleştirmek. Ama ben Cumhuriyet kuran, Çok Partili Düzen’e geçen, 61 Anayasası’nın temellerini atan CHP’nin, bu zor işi de başaracağına inanıyorum. *** Sevgili okurlarım dünkü yazımı şöyle bitirmiştim: Özgür Özel 20 Nisan’da CHP’nin “Yerel Yönetimler Çalıştayı”nda bir konuşma yaptı. Bu çalıştayda, efsane Başkan Yılmaz Büyükerşen ve öteki başarılı belediye başkanlarından yararlanılacağını belirterek 31 Mart 2024’teki başarının üç anahtarını belirtti: Atatürk’ün Cumhuriyeti emanet ettiği gençler... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyet kadınları... Elbette bu üç öğeye eklenecek daha başka faktörler de var... Ama onlardan da önce esas sorun “Belediyelerden Yükselen Demokratik Rejim’in Önündeki Engeller”. Bu da yarınki yazımın konusu! *** Bugünkü yazıma, 12 Nisan 2024 tarihli “CHP’NİN İŞİ ZOR, ÇOK ZOR” başlıklı yazımda belirttiğim tarihsel, siyasal ve toplumbilimsel şu çözümlemeyle başlamak istiyorum: 1971 Askeri Darbesi sonrasında, Türkiye’nin çağdaşlaşması önünde sorun yaratan iki önemli süreç vardı: 1) Kentleşmenin kültürel, toplumsal ve ekonomik yozlaşmış hali olarak, Demokratik Endüstrileşme’yi engelleyecek olan, gecekondulaşma... 2) Nüfusun kültür, bilgi ve bilinç düzeyini geri götürecek olan dinci eğitim. Bu iki süreç, 1971’den itibaren, Ecevit’in ilk ve Erdal İnönü’ün koalisyon dönemlerine rağmen, Emperyalizmin ve içerideki Cumhuriyet karşıtlarının ısrarlı direnmeleriyle, ülkeyi 1980 Askeri Darbesi’ne ve bugünlere taşıdı. Bu süreçler ve Emperyalizm, bugün Türkiye’nin önünde Demokratik Rejim açısından daha da tehlikeli üç yeni süreç üretmiş görünüyor: 1) Tarikatlar sorunu. 2) Sığınmacılar sorunu. 3) Şahsım Devleti’nin egemenliği sorunu. *** İktidar tetikçileri, İkinci Cumhuriyetçiler, “Yetmez Ama Evet”çiler, hiç vakit kaybetmeden CHP’ye, hem saldırmaya ve hem de akıl vermeye başladılar: Sığınmacılar sorunu, tarikatlar sorunu ve yeni anayasa sorunu derhal gündeme getirildi. Ben bu konulara ilişkin olarak şimdilik sadece şu üç basit soruyu sormak istiyorum: 1) Bize Ortadoğulu sığınmacılar konusunda insanlık dersleri veren Batılı Emperyalistler niçin kendileri bu insanları kabul etmiyorlar da bizi zorluyorlar ve iktidar niçin sığınmacılara vatandaşlara tanınmayan hakları veriyor? 2) Tarikat şeyhleri, açıkça bilime, demokrasiye, kadın haklarına karşı olduklarını ilan etmediler mi ve tarikatlar zaten yasal ve anayasal olarak yasak değil mi? 3) Bu iktidarın yapacağı bir anayasaya güvenilir mi? *** Belediyeler, yerelden yukarı doğru Demokratik Rejimi yeniden kurarken karşılaşacakları üç büyük engel, emperyalistlerin Türkiye’nin önüne koyduğu, sığınmacı, tarikat ve Şahsım Rejimi’ni yerleştirecek yeni anayasa tuzaklarıdır.",https://www.cumhuriyet.com.tr/yazarlar/emre-kongar/belediyeler-demokrasiyi-yeniden-kurabilir-mi-2200083
Emre Kongar,‘Bir Kent Lokantası’na yenilmek!’,25 Nisan 2024 Perşembe,"CHP’nin Tik Tok hesabında Parti Sözcüsü Deniz Yücel şöyle demiş: “10 bin lirayla geçinmesini beklediğiniz emekliye yenildiniz. İşçinin ödeyemediği ev kirasına yenildiniz. Tencere bile kaynamayan evlere, geleceğinden umudu kesmiş gençlere... Bakanınızın tabiriyle ‘yerel halk’a yenildiniz Sayın Erdoğan!” Ben bu sözlerin başına “Erdoğan/AKP iktidarının yağmacı kibri, İmamoğlu’nun ‘Kent Lokantası’na yenildi” cümlesini yakıştırdım. *** Özgür Özel liderliğindeki CHP’nin, başta ben olmak kaydıyla pek çok kişiyi şaşırtan ve Demokratik Rejim adına sevindiren 31 Mart 2024 seçimlerindeki başarısı, her şeyden önce, Erdoğan/AKP iktidarının ülke kaynaklarını tüketen, sürekli ve pervasız bir biçimde uygulanan, yağma politikalarından kaynaklanıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ayrıca başarının ihmal edilemeyecek başka bir faktörü de şimdiye kadar, “Ama başka seçenek yok ki” gibi yanlış ve kısır bir iktidar görüşünün, CHP’nin belediyelerde gösterdiği başarıyla yanlışlanması ve bu başarının CHP’yi “Güvenilir bir İktidar Adayı” mertebesine yükseltmiş olmasıydı. *** İstanbul ve Ankara Belediyeleri başta olmak kaydıyla CHP’li belediyelerin, bütün engellemelere rağmen gerçekleştirdikleri hizmetler, iktidarın verdiği “sadaka kırıntılarını” önemsizleştirmiş ve CHP’nin “Sosyal Devlet” anlayışını somut desteklere dönüştürerek, önemli siyasal ve sosyal başarı öyküleri haline gelmişti. Örneğin, İmamoğlu’nun İstanbul’da başlattığı “Kent Lokantaları” o denli başarılı olmuştu ki AKP adayı Murat Kurum’un önemsiz bir uygulama olarak gördüğü bu lokantalar AKP’li belediyeler tarafından da taklit edilmeye başlandı ve Gaziantep Büyükşehir Belediyesi, “Kent Lokantaları”na benzeyen “Haydi Sofraya” projesini uygulamaya koydu. Oysa, ilk kez İstanbul’da hayata geçirilen bu proje, başta Murat Kurum olmak kaydıyla, AKP’liler tarafından çok eleştirilmişti. Cumhuriyet’te Selda Güneysu’nun haberinde: AKP’nin Merkez Karar ve Yönetim Kurulu toplantısında, bir üyenin, İstanbul’da seçimleri kaybetmenin nedenlerinden birinin de “Kent Lokantaları” olduğunu söylediği ve bunun üzerine Erdoğan’ın: “Kent Lokantası’yla seçim mi kaybedilirmiş? Neden bu olur mu?” diyerek kızmış olduğu iddia edilmişti. Bir başka habere göre de Erdoğan’ın şöyle tepki verdiği iddia edilmişti: “Bu lokantalar nerede? Birlikte gidip bakalım, ne tür hizmetler sunuyorlar? Üç dönem milletvekilliği yapmış biri olarak bunu nasıl söylersin?” *** Özgür Özel, 20 Nisan’da CHP’nin “Yerel Yönetimler Çalıştayı”nda bir konuşma yaptı. Bu çalıştayda, efsane Başkan Yılmaz Büyükerşen ve öteki başarılı belediye başkanlarından yararlanılacağını belirterek, 31 Mart 2024’deki başarının üç anahtarını belirtti: Atatürk’ün Cumhuriyeti emanet ettiği gençler... Cumhuriyet kadınları... Ve bilimsellik. Elbette bu üç öğeye eklenecek daha başka faktörler de var... Ama onlardan da önce esas sorun “Belediyelerden Yükselen Demokratik Rejim’in Önündeki Engeller”. Bu da yarınki yazımın konusu!",https://www.cumhuriyet.com.tr/yazarlar/emre-kongar/bir-kent-lokantasina-yenilmek-2199737
Emre Kongar,Eğitimin ötesi: Köy Enstitüleri,18 Nisan 2024 Perşembe,"Köy Enstitüleri, bir “Eğitim Kurumu” olmanın çok ötesinde, tam bir “Ulusal Kalkınma Projesidir!” Mustafa Kemal Atatürk’ün, bir Din Tarım Toplumu’nda, bir Endüstri Toplumu ürünü olan Cumhuriyet Rejimi kurmasının, toplumsal itici gücü, dinamosu olan bir atılımdır! Amacı, Endüstri Devrimi’nin insanlığa kazandırdığı teknolojik ve kültürel-ideolojik birikimi, eğitim yoluyla, Osmanlı kalıntısı olan Din Tarım Toplumu’nun insan malzemesine aktarmak ve bu yolla üretilen insan gücünü, köylü bir toplumu kentsel/endüstriyel bir toplum düzeyine sıçratmak için lider kadrosu olarak kullanmaktı. Köy çocuklarını alıyor, insanlığın teknolojik ve kültürel birikimi ile eğitiyor ve toplumsal dönüşüme liderlik etmeleri için köye geri yolluyordu. Nitekim, “ulusal uyanışı”, “bağımsızlığı”, “çağdaşlaşmayı”, “Demokratik Cumhuriyet” hedefini engellemek isteyen Emperyalistler ve onların içerideki işbirlikçileri olan tarikatlar ve toprak ağaları tarafından saldırıya uğramış ve kapatılmışlardır. Dün Cumhuriyet’te genç tarihçi arkadaşım Sinan Meydan, Köy Enstitülerinin öyküsünü, öncesi ve sonrasıyla, tam bir bütünlük içinde yazdı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Ne yazık ki bu projeyi başlatan da onu koruyamayan da İsmet İnönü’ydü: Onu başlatan “Bağımsız ve Tarafsız Türkiye”nin Cumhurbaşkanı İsmet İnönü idi.. Onu koruyamayan da “Soğuk Savaş’ta, Batı Emperyalizminin İleri Karakolu haline gelen Türkiye”nin Cumhurbaşkanı İsmet İnönü idi. *** Dün Köy Enstitülerinin kuruluş yıldönümüydü. Bu yıldönümünü, bir Köy Enstitülü olan Mustafa AYDINLI’nın, yukarıda anlattığım “Ulusal Kalkınma Projesi” anlayışı ile yazdığı bir şiir ile kutluyorum: Kökleri derinde bir ulu çınar Ülkesine âşık Köy Enstitülü Ulusa kalkınma ereği sunar Karanlığa ışık Köy Enstitülü *** Cılavuz’da, Ergani’de, Pulur’da Yurtsever insanlar yetişti burda Kıvılcımlar olup dağıldı yurda Karanlığa ışık Köy Enstitülü *** Köyü uyarmayı temel aldılar Bunun için kalk borusu çaldılar Çağdaş uygarlıkta karar kıldılar Karanlığa ışık Köy Enstitülü *** Kahıra, çileye hepsi alışık Ülkede gidişat hayli karışık Yirmi bir noktada yirmi bir ışık Karanlığa ışık Köy Enstitülü *** Her biri bir köyde yanan meşale Bir ileri adım, bir güçlü kale Yıkmak için ağa, patron el ele Karanlığa ışık Köy Enstitülü *** Toprağa can verdi alınlar teri Tarih görmemişti böyle eseri Onlar yaşasaydı kalmazdık geri Karanlığa ışık Köy Enstitülü *** Eserleri kalır, yıldızlar kayar Fakir’i, Makal’ı, Başaran’ı var Onlar için vatan bir kutsal diyar Karanlığa ışık Köy Enstitülü *** Hepsi birer bilge, işte Enver’i Daha onlarcası eğitim eri Kaftancıoğlu’nun dolar mı yeri? Karanlığa ışık Köy Enstitülü *** Tonguç Baba bu iş için terledi Yücel ile kadroları derledi Dadaloğlu ozan ruhla gürledi Karanlığa ışık Köy Enstitülü *** Taş ile toprakla ilme ulaştı Softası, yobazı bu işe şaştı Hasan Âli Yücel bulunmaz baştı Karanlığa ışık Köy Enstitülü *** Aydınlı onlardan alır ilhamı Coşkusu içimden dağıtır gamı Kalkınma dedikçe anılır namı Karanlığa ışık Köy Enstitülü",https://www.cumhuriyet.com.tr/yazarlar/mustafa-balbay/egitimin-otesi-koy-enstituleri-2197341
Emre Kongar,Adaletsizlikler iktidarı zorluyor,21 Nisan 2024 Pazar,"İktidarın, 31 Mart 2024 Yerel Seçimleri’ni kaybetmesinin bir nedeni de “kişisel kararlara bağlı olarak” yaşanan, haksızlıklar, hukuksuzluklar, adaletsizliklerdir. *** Avrupa İnsan Hakları Mahkemesi kararlarına uyulması, bu kararlar iç hukuk kararlarına aykırı bile olsa, Anayasa emridir. Ama çelişkili maddeler içeren, kendi yaptığı ucube “Şahsım Devleti Anayasası”na bile uymayan iktidar, AİHM kararlarına uymayı da ısrarla reddediyor. Kamuoyu, Türkiye AİHM kararlarına uymadığı için, Avrupa Konseyi’nin uygulayacağı yaptırımlardan bile ancak dolaylı olarak haberdar oluyor. Bilindiği gibi, AİHM, Osman Kavala ve Selahattin Demirtaş’ın salıverilmesine karar verdi ve bu kararında ısrar etti: Ayrıca bu kararına uyulmadığı takdirde, Türkiye’ye, Avrupa Konseyi’nden ihraca kadar gidebilecek yaptırımların uygulanabileceğini belirtti ve bu yaptırımlara karar verilmesi için, Türkiye’nin ihlalini Konsey’in Bakanlar Komitesi’ne aktardı. Ama bir yandan “Sığınmacılar” sorununda Türkiye’ye muhtaç olan Avrupa Konseyi Bakanlar Komitesi topu taca attı; öte yandan bizim iktidar da kulağının üzerine yattı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol En sonunda kamuoyu, eski MİT Başkanı, yeni Dışişleri Bakanı Hakan Fidan’ın Hollanda’ya gideceğine ilişkin bir haberle, bu yaptırımların birinden haberdar oldu. *** Çeşitli medya organlarında “Bakan Fidan, Onuncu Türkiye-Hollanda Konferansı için Kavala ve Demirtaş şartı ileri süren Hollanda’ya gidiyor” başlığıyla yer alan haberin özeti şöyle: Hollanda parlamentosunda yapılan oylamada, Demirtaş ve Kavala hakkındaki Avrupa İnsan Hakları Mahkemesi AİHM kararlarının uygulanmaması halinde, Avrupa Birliği’nin Türkiye’yle yapması planlanan Gümrük Birliği Anlaşması’nın güncelleme etkinliğinin bloke edilmesi yönündeki önerge kabul edilmiş. Medyada yer alan haberde Fidan’ın bu karardan bir gün sonra Hollanda’yı ziyaret edeceği belirtiliyor. Fidan’ın Slot ile görüşmesinde, İsrail-Filistin savaşı, Ukrayna ve Kıbrıs gibi bölgesel sorunlarla birlikte Türkiye’nin Avrupa Birliği AB’ye tam üyelik süreci, Gümrük Birliği Anlaşması’nın güncellenmesi ve Türkiye vatandaşlarına vize serbestisi gibi konuların da müzakere edileceği açıklanmış. *** Medyada, Hollanda Parlamentosu’nda alınan kararla ilgili konu da Kati Piri’nin sosyal medya paylaşımı üzerinden haberleştirilmiş: “Avrupa İnsan Hakları Mahkemesi’nin Osman Kavala ve Selahattin Demirtaş’ın derhal serbest bırakılmasına ilişkin kararları uygulanmadan Türkiye ile gümrük birliği modernizasyonu mümkün değil. Hollanda parlamentosu önergemi AB Konseyi öncesinde kabul etti.” *** Tam bu sırada, Hürriyet gazetesinin “Saray’ın Sözcüsü” olarak tanınan köşe yazarı Selvi, sütununda “Osman Kavala’nın hapiste tutulmasının, Gezicilerin yıllarca hapis yatacak olmasının Türkiye’ye ne yararı var? AK Parti’ye ne fayda sağlıyor?” dediği bir makale döşenmişti. *** Kamuoyu, yani seçmen: Gezi Parkı Direnişi mağdurlarını... 28 Şubat mağduru emekli, yaşlı, hasta generalleri... Kavala, Demirtaş olaylarını... Yaşlı, hasta ve/veya engelli mahkûmların tahliye edilmemelerini... Hapishanelerde yaşayan bebekleri, çocukları... Adliyede olup bitenler hakkında yayımlanan kitaplardaki rüşvet ve benzeri yozlaşma iddialarını... Yargıtay’a ve Anayasa Mahkemesi’ne yapılan garip atamaları... KHK’liler konusundaki haksızlık ve hukuksuzlukları... Gazetecilerin, verdikleri haberlerden dolayı hapse atılmalarını... Kayyum atamalarını... Unutmadı: 31 Mart seçim sonuçlarında geçim sıkıntısı kadar, hiç kuşkusuz, adaletsizlik de etkili oldu!",https://www.cumhuriyet.com.tr/yazarlar/emre-kongar/adaletsizlikler-iktidari-zorluyor-2198335
Emre Kongar,İktidarın gerçekdışı dili,14 Nisan 2024 Pazar,"İktidar yeni bir dil yarattı: Gerek adalet gerekse tarih konularında gerçekleri saptıran söylemleri sürekli tekrarlayarak ve emrindeki medyaya da sürekli tekrarlatarak gerçeklere aykırı bir tarih ve bir adalet anlayışını topluma empoze etmeye çalışıyor. Bu yeni dilin çok önemli iki kavramı var: Klasik örnekler, “Gezi Direnişi Hükümet Darbesi Girişimi”, “17-25 Aralık Hükümet Darbesi Teşebbüsü”, “28 Şubat Hükümet Darbesi” ve “28 Şubat Mağdurları” söylemleri. Muhalefet de bu dile katıldığı zaman, iktidarın tarihsel gerçekleri ve adaleti yozlaştıran sürecine tam bir destek vermiş oluyor. *** Gerçekleri saptıran ve adaleti yozlaştıran bu dil, sonradan bizzat iktidar tarafından “kumpas” olarak nitelenen, yargıçları ve savcıları mahkûm edilen, Ergenekon, Balyoz, Casusluk ve OdaTV davaları sırasında doruğa ulaşmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birinci Silivri Trajedisi Dönemi’nde, Cumhuriyetin kurumları perişan edildikten ve bütünüyle iktidarın emrine alındıktan sonra, “FETÖ tarafından aldatıldık, Allah bizi affetsin” dendi. Ama iktidarın emrine alınan yargı yoluyla toplum yapısının değiştirilme süreci ve bu sürece uygun yeni bir dil kullanımı yaygınlaşmıştı. *** İkinci Silivri Trajedisi Dönemi de iktidarın, Gezi Parkı Direnişi yorumu ile olayları ve adaleti gerçeklerden koparıp kendi anlayışına göre yozlaştırmasıyla ve buna uygun bir dil kullanmasıyla başladı. İktidar, Gezi Parkı Direnişi’nde, içinde her görüşten, her yaştan halkın bulunduğu, yeşili, parkı ve kamu yararını koruma hareketi olarak başlayan ve polis şiddeti sonunda iktidarın baskılarına karşı protestoya dönüşen yurt çapında bir Demokratik eylemi, hiç alakası olmadığı halde “Hükümet Darbesi” diye etiketledi... Gerçeği yansıtmadığı sonradan kanıtlanan “Benim başörtülü kardeşlerime saldırdılar, camiye bira şişeleriyle girdiler” söylemiyle karaladı... Olayın liderleri olarak nitelenen kişilerin yargılanıp beraat etmelerine rağmen yeniden yapılan suçlamalar ve yargılamalarla mahkûm edilmelerini sağladı. Bu kişilerin bir bölümü hâlâ hapiste. *** 17-25 Aralık 2013 Yolsuzluk Davaları da: Kamuoyuna yansıyan bütün somut olaylara, kanıtlara, konuşmalara, el koyulan paralara rağmen, yine sadece “Hükümet Darbesi Girişimi” olarak nitelendi ve kapatıldı. Bütün sanıklar beraat ettirildi; el koyulan paralar, faiziyle iade edildi. *** Arkadan Erbakan’ın ölümünden sonra açılan 28 Şubat Davası geldi. 28 Şubat 1997’de yapılan Milli Güvenlik Kurulu Toplantısında alınan ve dönemin Cumhurbaşkanı, Başbakanı, Başbakan Yardımcısı ve Kurul üyeleri tarafından imzalanan, “Soğuk Savaş”ın bitmesiyle, Komünizmin “Ana Tehdit” olmaktan çıkarılmasına ve “İrtica”nın onun yerine konmasına yönelik “Devlet Kararları”, yine geriye dönük olarak “Hükümet Darbesi” olarak nitelendi ve Kurul’a katılan komutanlar ile YÖK Başkanı yargılanıp hapse mahkûm edildi. O sırada yaşları bile tutmayan kızlar topluma, “28 Şubat mağdurları” olarak sunuldu. Sonradan bu kararların bazıları bozuldu, bazı mahkûmlar hastalık ve yaşlılık dolayısıyla tahliye edildi ama yaşları 80’i geçmiş ve bazıları hasta olan emekli generaller hâlâ hapisteler. *** Dil, düşünceyi belirler: Tarihsel gerçekleri ve adaleti saptıran iktidarın özel dili: “Demokratik Direniş Hareketleri”ni, “Yolsuzluk Soruşturmaları”nı, “Devlet Kurumlarının Anayasal Kararları”nı “Hükümet Darbesi” olarak nitelemiş... Ve böylece bu özel dil, iktidarın Cumhuriyet Rejimi’ni “Şahsım Devleti”ne dönüştürmesinde çok önemli bir rol oynamıştır. Muhalefet, iktidarın gerçekleri saptıran ve adaleti yozlaştıran diline katılmamalı, tam tersine ona ısrarla karşı çıkmalı, tarihsel gerçekleri ve adaleti yansıtan bir dil kullanmalıdır.",https://www.cumhuriyet.com.tr/yazarlar/emre-kongar/iktidarin-gercekdisi-dili-2195988
Emre Kongar,Yumuşama ve normalleşmede ‘maarif’,09 Mayıs 2024 Perşembe,"Değerli okurum Rifat Yeniay, “‘Maarif Modeli’ Karanlığı” başlıklı yazım üzerine bir mektup yollamış. Mektubunun ilgili bölümleri aşağıda. Siyah vurguları ben yaptım. *** Ben, eğitim alanında son müfredat değişikliğinden daha önemli ve öncelikli konuşulması gereken konular olduğunu düşünüyorum. Bu konular; 1. 20. Milli Eğitim Şûrası’nda karar altına alınan ve 2024-2025 öğretim döneminde uygulanmaya başlanacağı anlaşılan 4-6 yaş çocuklarına verilecek Din, Ahlak ve Değerler Eğitimi, 2. Basın yolu ile duyurulan ve yine 2024-2025 öğretim döneminde uygulanmaya başlanacağı anlaşılan İlkokul 1., 2. ve 3. sınıflarda okutulacak Din Kültürü ve Ahlak Bilgisi Dersi’dir. Böylece, anaokulundan yükseköğretime kadar eğitimin bütün aşamalarında din eğitimi müfredata yerleşmiş olacaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Muhtemel diğer gelişmeler gerçekleşeceği günü beklemektedir. Türkiye’nin ana gündeminin, pedagoji bilimine aykırı anaokulu ve ilkokul din eğitiminin olması gerektiğini düşünüyorum. Bu konuyu yazdığım kitapta çok ayrıntılı olarak iktidarın verdiği önem ve önceliği de vurgulayarak açıklamıştım. Bu önemli konuyu Sayın Zülâl Kalkandelen dışında kimse gündeme getirmediği için, “Açık ve Gelecek Tehdidi” olan bu konuya dikkatinizi çekmek istedim. 2. Yazınızda “MEB, pek çok okulu İmam Hatip Lisesi’ne çevirdiği halde, bu okullara talebi yeterince artıramadığından” demekte, yüzde olarak oran vermektesiniz. Verdiğiniz oranlar doğru olmakla birlikte, daha sonraki yıllarda tekrar artış ve azalış vardır. Bana, bu küçük sayısal artışazalışlardan ziyade okul ve öğrenci sayısının büyüklüğü daha önemli geliyor. Bu nedenle bahsettiğiniz döneme ait sayısal veriyi aşağıya çıkardım. *** Değerli okurum Rifat Yeniay mektubunda belirttiği her iki konuda da haklıdır: 1) Türkiye’nin ana gündemi, pedagoji bilimine aykırı olarak anaokulu ve ilkokul düzeyinde din eğitimi yapılmasının yanlışlığı olmalıdır. Özetle, bu yaştaki çocuklara soyut eğitim verilmesinin yanlışlığı, sakıncaları ve yol açacağı sorunlar, eğitimciler, psikologlar ve psikiyatrlar tarafından tartışılmalı, Demokratik Toplum Kuruluşlarının, sendikaların ve siyasal partilerin ana gündem maddesi olmalıdır. 2) İmam Hatip Liselerinin sayıları artırılırken, öğrenci sayılarının azalması doğrudur ve önemlidir ama, okul ve öğrenci sayılarının mutlak rakamlar olarak eriştikleri büyüklükler daha da dikkat çekicidir. Yukarıdaki sayılara baktığımız zaman Erdogan/AKP yönetiminin iktidara geldiği tarihten bugüne kadar, okulların yaklaşık üç kattan fazla, öğrencilerin ise yaklaşık on kata yakın arttığı görülmektedir *** Değerli okurum, mektubuna bir de son dönemde atılan adımları irdeleyen ve özetleyen bir yazı eklemiş. Bu yazıda, siyasal iktidar tarafından tam seçimler sırasında gerçekleştirilen değişimleri şöyle özetlemiş: *** İktidarın “Sığınmacılar” ve “Maarif Modeli” politikaları, ülkemizin geleceğini tehdit eden en önemli iki sorundur. Hiç zaman yitirmeden, bu iki sorunun da Temel İnsan Hak ve Özgürlükleri bağlamında, Cumhuriyet Rejimi’nin Demokratik, Laik ve Sosyal Hukuk Devleti niteliğini koruyacak bir yaklaşımla çözümü için çalışılmaya başlanmalıdır. Not: Kendileri ve kurumları adına Cumhuriyet’in 100. yılını kutlayan okurlarımın yolladıkları iletilere teşekkür ederim.",https://www.cumhuriyet.com.tr/yazarlar/emre-kongar/yumusama-ve-normallesmede-maarif-2204582
Emre Kongar,İktidarın Taksim inadı,30 Nisan 2024 Salı,"Bu satırların yazıldığı sırada, hâlâ 1 Mayıs için Taksim Meydanı’nın kullanılmasına izin verilip verilmediği belli olmamıştı. DİSK, KESK, TMMOB, TTB ve TDB, bu konuda ilk yayımladıkları bildiride şöyle demişlerdi: “2013’ten beri hukuk dışı biçimde 1 Mayıslara kapatılan Taksim Meydanı’na dair Anayasa Mahkemesi geçtiğimiz yıl Aralık ayında son kararını vermiştir. Doğrudan bu karardaki ifadelerle söylersek, ‘1 Mayıs’ta Taksim’de olmak her işçinin, emekçinin hakkıdır’ ve bizler de bu hakkı kullanacağız.” Buna karşılık eski İstanbul Valisi, İçişleri Bakanı Ali Yerlikaya şu yanıtı vermişti: “Ancak bu yıl, 1 konfederasyon ve bazı sendikalar 1 Mayıs’ı Taksim’de kutlamak için hem yazılı başvuruda bulundular, hem de ‘Taksim’de Buluşalım’ çağrısı yapmaya devam ediyorlar. Oysa, kendilerine bu taleplerine izin verilmeyeceği, İstanbul Valiliğimiz tarafından yazılı olarak bildirildi. Ayrıca görüyoruz ki terör örgütleri de son bir haftadır 54 sosyal medya hesabından, ‘Taksim Meydanı’na gelin’ çağrısı yapıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Burada çok açık ve net bir şekilde ifade etmek istiyorum; Taksim Meydanı, ‘Toplantı ve Gösteri Yürüyüşleri Kanunu’ kapsamında belirlenen ve ilan edilen yer ve güzergâhlar arasında değildir. Çünkü, Taksim Meydanı ve çevresi, konumu itibarıyla toplantı ve gösteri yürüyüşü için uygun değildir. Araç ve yaya akışının çok yoğun olduğu bu bölge, güvenlik tedbirlerinin alınmasını zorlaştırdığı gibi, kişi hak ve özgürlüklerinin korunmasında da ciddi riskler barındırmaktadır. Bir hak ve özgürlüğü koruma adına, mülkiyet hakkı, serbest ticaret yapma hakkı, seyahat hak ve özgürlüğü ile diğer kişisel hak ve hürriyetleri riske edilemez. Hele ki sosyal medyadan çağrı yapan terör örgütlerinin, ‘1 Mayıs Emek ve Dayanışma Günü’ kutlamalarını bir eylem ve propaganda sahası haline getirmelerine asla ve asla müsaade etmeyeceğiz.” Dün DİSK, eski adı Twitter olan X hesabından şu açıklamayı yaptı: “Kendisini o kültürün parçası olarak gören HER KİŞİNİN #1Mayıs günlerinde Taksim Meydanı’nın ifade ettiği anlamı doğrudan tecrübe etmek ve edindiği tecrübeyi kuşaklar boyu aktarmak için ORADA BULUNMA HAKKI VARDIR! Bir elimizde karanfillerimiz, bir elimizde alttaki karar metni ile #1MayıstaTaksime” Bu açıklamanın altına Anayasa Mahkemesi’nin şu kararının fotoğrafı eklenmişti: “... isçi ve sendika kültürünün yapıtaşlarından biri olan Taksim Meydanı yalnızca 1 Mayıs günü orada bulunanların dayanışmasını değil aynı zamanda emekçilerin ortak hafızasının varlığını göstermektedir. Bu durumda kendisini o kültürün bir parçası olarak gören her kişinin 1 Mayıs günlerinde Taksim Meydanı’nın ifade ettiği anlamı doğrudan tecrübe etmek ve edindiği tecrübeyi kuşaklar boyunca aktarmak için orada bulunma hakkı vardır. 1 Mayıs’ın Taksim Meydanı ile özdeşleşmesi nedeniyle anılan mekânın sınırlanması aktarılmak istenen düşüncenin de sınırlanmasına neden olmaktadır.” *** Bu arada, CHP Genel Başkanı Özgür Özel de Taksim Meydanı’nın açılması için büyük bir çaba gösteriyor, (aslında devletin görevi olan) güvenlik için kefil oluyor, iktidarla da temas kuruyordu, ama şu satırlar yazıldığı ana kadar bir sonuç alamamıştı. *** Yukarıda alıntıladığım AYM kararından da anlaşılacağı gibi, Taksim Meydanı “emekçilerin dayanışmasının ve ortak hafızasının simgesi” haline gelmiştir. Bu nedenle, iktidarın Taksim Meydanı’nı emekçilere kapatması, kamuoyu tarafından, “otoriter bir siyasal ve ideolojik dayatma” olarak algılanmaktadır. 1 Mayıs’a daha bir gün vardır: Dilerim Taksim Meydanı yeniden bir Barış, Emek ve Demokrasi şölenine tanıklık eder!",https://www.cumhuriyet.com.tr/yazarlar/emre-kongar/iktidarin-taksim-inadi-2201378
Emre Kongar,CHP’nin büyük sorumluluğu,05 Nisan 2024 Cuma,"1) Cumhuriyeti CHP kurdu: Daha doğrusu, Mustafa Kemal Atatürk, Cumhuriyeti, Halk Fırkası üzerinden kurdu. 1924 yılında adına Cumhuriyet sözcüğü de eklenen Halk Fırkası, Atatürk tarafından Anadolu ve Rumeli Müdafaa-i Hukuk Cemiyeti’nin devamı olarak kurulmuştu. Bu niteliğiyle, sadece Cumhuriyet idealini değil, Kurtuluş Savaşı’nı ve dolayısıyla, Bağımsızlık, Antiemperyalizm ve Halkçılık ilkelerini de temsil ediyordu. 2) Çok Partili Düzen’i de CHP kurdu: İkinci Dünya Savaşı sonrasında oluşan uluslararası konjonktürde, Türkiye’de, Cumhuriyet Devrimi’ni Demokrasi ile taçlandırmak isteyen İsmet İnönü, Çok Partili Düzen’e geçti. Ne yazık ki, Demokrat Parti, Çok Partili Rejim’i geliştireceğine, Menderes’in Tahkikat Encümeni kurarak yaptığı Sivil Anayasa Darbesi ile, Demokrasi’yi yok etti. 3) Demokratik, Laik ve Sosyal Hukuk Devleti’nin mimarı da CHP idi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demokrat Parti’nin Demokratik Rejimi yozlaştırmasına ve diktatörlüğe dönüştürmesine karşı mücadele eden CHP, 1959 yılında ilan ettiği “İlk Hedefler Beyannamesi” ile ve Kurucu Meclis’te sahip olduğu ağırlık aracılığıyla dönemin en çağdaş anayasası olan 1961 Anayasası’nın temel ilkelerini belirledi. 4) Atatürkçülük ile Sosyal Demokrasi’yi, Demokratik Sol’u birleştiren de CHP idi: Bülent Ecevit, Atatürkçülük ile Atatürkçülüğün zaten içerdiği ilkeler üzerinden Sosyal Demokrat (veya Demokratik Sol) ideolojiyi birleştirdi ve CHP’yi yeniden hem 1973’te hem de 1978’de iki kez iktidar yaptı. Ama her iki iktidarı da bırakıp gitti ve böylece Demokratik Rejimi tahrip eden 1980 askeri darbesinin önü açıldı. 5) Evren-Özal Dönemi’nin bitişini ve Demokratik Rejime dönüşü de CHP’nin devamı olan SHP belirledi: 1980 Askeri Darbesi’nin yasakladığı partilerle birlikte kapatılan CHP yerine kurulan iki partinin birleşmesiyle ortaya çıkan SHP, Erdal İnönü liderliğinde 1989 Yerel Seçimlerinde birinci parti oldu ve faşizan dönemin bitişini simgeledi. Ama 1991 Genel Seçimlerinde üçüncülüğe düşerek, Demokrasi’ye dönüş döneminde ancak DYP-SHP Koalisyonunun küçük ortağı olabildi. Bundan sonrası acıklı bir öyküdür: Demokratik Rejim, sağdaki ve soldaki bölünmelerle ve Emperyalizmin desteğiyle, din üzerinden kimlik siyaseti yapan Erdoğan/AKP iktidarına teslim oldu ve sadece Rejim değil, Devlet de, ölümcül yaralar aldı. 6) Bu ortamda CHP, 2019 Yerel Seçimlerinde başka kentlerle birlikte İstanbul ve Ankara’yı, Demokratik Rejimi tahrip eden iktidarın elinden aldı ve kazandığı illerdeki belediyelerde yeniden Demokrasi’yi filizlendirmeye başladı: Ama ne yazık ki, 2023 14-28 Mayıs seçimlerinde Kılıçdaroğlu liderliğinde, sağla yapılan Millet İttifak’ı, CHP’yi iktidara taşıyamadı. (6’lı masa liderlerinin son eylem ve söylemlerine bakılınca “İyi ki de taşıyamadı” diyenler çoğunlukta.) 7) 2024 Yerel Seçimleri’nde CHP yeniden birinci parti oldu; Demokrasi umudu yeniden yeşerdi: 2023 yenilgisinden sonra liderliği yenilenen CHP, Özgür Özel’in, Parti’nin kendi öz kimliğine dayalı olarak sürdürdüğü enerjik propagandasıyla ve İmamoğlu, Yavaş, Çerçioğlu gibi CHP’li belediye başkanlarının başarı örneklerinden güç alarak Erdoğan/AKP iktidarına karşı, yeniden Demokratik Cumhuriyet kuruculuğunda umut oldu! *** CHP, Cumhuriyeti kuran, onu koruyan, geliştirmeye çalışan, Demokrasi’yi sadece kendisi için değil, herkes için isteyen tek partidir. Tahrip edilen Demokratik Cumhuriyeti yeniden, hem de belediyelerden başlayarak aşağıdan yukarı doğru kurmak gibi çok zor bir sorumluluk altına girmiştir. Önünde de Erdoğan/AKP iktidarı gibi 22 yılda devleti ele geçirmiş olan bir engel vardır. BU PİLAV DAHA ÇOK SU KALDIRIR!",https://www.cumhuriyet.com.tr/yazarlar/emre-kongar/chpnin-buyuk-sorumlulugu-2193560
Emre Kongar,Alev Coşkun’dan Cumhuriyetin ekonomik mucizesi,28 Mart 2024 Perşembe,"Alev Coşkun politikayı bıraktıktan sonra, yazarlığa başladı. Özellikle Cumhuriyetin kuruluş dönemi ile Atatürk ve İnönü hakkındaki çalışmaları, yakın tarihimizin pek çok kritik noktasına ışık tutan kitaplardır. Amerika Birleşik Devletleri’nde Kamu Yönetimi doktorası yaptıktan sonra, Türkiye’ye döndüğünde, Hacettepe Üniversitesi’nde, Ekonomi Bölümü’nde ders vermeye başlamış ve Hacettepe’de hocalık yaptığı sürece, Prof. Dr. Taner Berksoy’la birlikte paylaştığımız odanın üçüncü sakini olmuştu. *** Alev Coşkun, Doktora teziyle de ilgili olduğu için kısaca KİT denilen Kamu İktisadi Teşebbüsleri’yle özel olarak ilgileniyor, Cumhuriyetin Devletçilik politikasının sonucu olarak ortaya çıkan bu kurumların ülkeye katkılarını irdeliyordu. Cumhuriyetin kuruluş dönemiyle ilgili çalışmalarından sonra, Yerel Seçimler öncesinde, “Atatürk’ün Kamusal Ekonomi Politikası” adlı kitabının Cumhuriyet Kitapları tarafından yayımlanması bir rastlantı değildir: Tam seçimler öncesinde Atatürk Dönemi’nin ekonomi politikasını, Cumhuriyetin devletçilik yaklaşımını, CHP’nin altı okundan birini anlatmakla yetinmeyen Alev Coşkun, bu kitabında, Karşı Devrim’in, bu politikanın kazanımlarını nasıl harcadığını ve kendi oligarşisini beslemek için nasıl kullandığını örneklerle anlatıyor. Kapsamlı bir değerlendirme yaptığı sonuç bölümden önceki üç bölüm şu isimleri taşıyor: Bölüm 9: 1930-1939 Döneminin Değerlendirilmesi. Bölüm 10: Türkiye’de KİT’lerin Satışı Özelleştirme-Büyük Gelir ve Rant Aktarımı. Bölüm 11: Cumhuriyet Yaptı, Çiller ve AKP Sattı. Böylece okur, Karşı Devrim iktidarlarının, Cumhuriyetin yatırımlarını nasıl tasfiye ettiği ve kendi oligarşisine nasıl aktardığı konusunda net bir fikir ediniyor. *** Değerli bilim insanı, Eski Devlet Planlama Teşkilatı Müsteşarı sevgili dostum Prof. Dr. Bilsay Kuruç, yazdığı Önsöz’de hem Alev Coşkun’un yazar kişiliğini vurguluyor hem de kitabın irdelediği, Devletçi ekonomik politikaların toplumsal yapıyı nasıl çağdaşlaştırdığına işaret ediyor. Kitap son derece geniş bir kaynakçaya sahip ve çok ciddi bir bilimsel yaklaşıma dayanıyor. Ekonomik ayağını iyice irdelemeden, Cumhuriyet Devrimi’nin ve Atatürk Reformlarının tarih içindeki siyasal, toplumbilimsel ve kültürel önemini anlamak olanaklı değildir. Bu kitap Cumhuriyet Devrimi’nin ekonomik politikalarına, o dönem dünyası ile karşılaştırmalı olarak ışık tutarken özellikle Karşı Devrim iktidarlarının “özelleştirdikleri” ulusal değerlerimizin öyküleri ve listeleri ile, bu konuda çalışma yapacak olanlara çok değerli bir kaynak oluşturmaktadır. *** Alev Coşkun, Cumhuriyet Devrimi’nin, Atatürk döneminin, ekonomik politikasını değerlendirirken şöyle diyor: “Atatürk ve yanındaki bir avuç arkadaşı bir yandan yürürlüğe koydukları siyasal ve kültürel aydınlanma devrimleriyle, laik temellere dayalı Cumhuriyet Türkiye’sini kurarlarken, günün çok çetin koşullarına karşın ekonomik yönde de ciddi ilerleme kaydediyorlardı. Bu geçiş dönemi özellikle 1930-1940 döneminin atılımlarını kolaylaştırmıştır. Prof. Dr. Boratav, bu dönem için ‘açık ekonomi koşullarında yeniden inşa’ değerlendirmesini yapıyor.” Kitabın arka kapağında Atatürk’ün “Kılıç ile zafer kazananlar, sabanla zafer kazananlara yenilmeye mahkûmdurlar” diye başlayan o tarihsel sözleri yer alıyor. *** Tam seçim öncesinde, halk geçim sıkıntısı ile boğuşurken, bu geçim sıkıntısının siyasal ve ideolojik temellerini açıklayan, sadece uzmanların değil, herkesin okuması gerekli olan bir kitap yazmış Alev Coşkun.",https://www.cumhuriyet.com.tr/yazarlar/emre-kongar/alev-coskundan-cumhuriyetin-ekonomik-mucizesi-2190550
Emre Kongar,Bir ‘anıt adam’: Ali Sirmen,19 Mart 2024 Salı,"Aşağıdaki yazıyı 2017’de yazdım: Değerli bir insanı övmek için onun ölmesini beklemem ben... Dün de GÜNCEL’de, yine Ali’yi anmak için, onu öven bir başka eski yazımı yayımlamıştım. İyi ki bu yazıları yazmışım... İyi ki kendisi hakkında ne düşündüğümü öğrenmiş, bizi bırakıp gitmeden önce! Bir insan ne zaman “Anıtlaşır”: Bir fikri, bir görüşü, haklı ve doğru olarak, bıkmadan, usanmadan, her türlü zorluk ve olanaksızlık karşısında, tutarlı olarak savunduğu zaman! Kimlik ve kişiliğine acımasız saldırılar yapıldığında, cezalandırıldığı, hatta hapse bile atıldığı zamanlarda, yılmadan, doğru olduğuna inandığı ve gerçekten de tarih ve bilim önünde doğru olan görüşlerinden sapmadığı, kıvırtmadığı, dönmediği zaman! Kendi arkadaşlarının bile savundukları, çoğunluk tarafından benimsenen yanlışlara karşı, tek başına, sırf kendisine olan saygısından ve güveninden dolayı, ödün vermeden direnebildiği zaman! Ve bütün bu tutum ve davranışlarını, kendisini yüceltmeden, övmeden ve hatta önemsemeden, kendisiyle matrak geçerek, mütevazı bir biçimde irdeleyebildiği, anlatabildiği zaman! Bazı “Anıt İnsanlar”ın iyi konuşmak, iyi yazmak, duygu ve düşüncelerini çarpıcı ve esprili bir biçimde aktarabilmek gibi ilave özellikleri de vardır: İşte Ali Sirmen bunlardan biridir! Kendisini ilk kez, yıllar önce ben daha Hacettepe Üniversitesi’nde genç bir doçentken katıldığım, Uğur Mumcu’nun da konuşmacı olduğu bir açık oturumda dinlemiştim. Bildiğiniz gibi Uğur Mumcu da bir “Anıt İnsandı”: Üstelik, müthiş zeki, araştırmacı ve çok güzel konuşan, dinleyenleri adeta büyüleyen bir hatipti. Ali Sirmen, Uğur Mumcu’dan sonra konuşuyordu ve Uğur konuşmasını tamamladıktan sonra, “Ali için ne büyük bir talihsizlik, şimdi ne söyleyebilir, kendini nasıl dinletir, salonu nasıl etkiler” diye düşündüğümü anımsıyorum. Fakat Ali, belirttiği yeni fikirlerle yine dinleyenlerin müthiş ilgisini çekmiş ve çarpıcı esprilerle süslediği konuşmasıyla, Uğur’dan sonra salonu bir kez daha büyülemişti! Bu satırları, son zamanlarda moda olan bir “Nehir söyleşi” kitabını okurken yazıyorum. Ümit Aslanbay ile yaptığı ve “Bir Eski Cumhuriyet İçin” diye, bence yanlış bir isimle yayımlanan “Ali Sirmen Anlatıyor” adlı kitapta bakın, Mahmut Dikerdem ve sözde “İran Devrimi” için neler söylemiş: “(Mahmut Dikerdem) ifadesi sırasında ‘şanlı İran devriminden’ söz etmişti. Ben de ifadem sırasında bu ifadeye katılmadığımı, fakat bunu söylemenin iyi bir şey olduğunu, çünkü bunun, Barış Derneği üyelerinin bir siyasi ve ideolojik bütünlük içinde olmadıklarını gösterdiğini söyledim. O zaman ben İran’da bırakın ‘şanlı’, bir ‘devrim’ dahi olmadığını söyledim. Humeyni hareketi için bunları belirttim. Daha önce de İran’a gitmiştim. Mahmut Bey de Tahran’da büyükelçilik yapmıştı. Ben, Humeyni İran’a geldikten on gün sonra oraya gitmiştim. Doğrusu, Türkiye’nin AKP dönemine benziyordu. AKP ile de şu anda aynı şey oluyor.” Ümit Aslanbay: “Humeyni’nin de ilk işi komünistleri ve kendisine destek olanları temizlemek oldu...” Ali Sirmen: “Evet ama hak ettiler. Onlara, komünist olsalar dahi, İran’ın ‘Yetmez ama evetçileri’ demek daha doğru. Buranın ‘Yetmez ama evetçileri’ ile aynı akıbete uğradılar.” (İmge Kitabevi, Ankara, 2017, s. 95.) 10 Kasım doğumlu, ünlü besteci Sadi Işılay’ın torunu, Osmanlı döneminde dedelerinden birinin kurduğu vakıftan bir süre geliri olmuş Ali Sirmen’in maceralı hayatını anlatan bu söyleşiyi okuyunuz. Sadece bir “Anıt İnsanın” meraklı serüvenlerini ve yaşamöyküsünü değil, Türkiye Cumhuriyeti’nin önemli ve çalkantılı bir dönemini de öğreneceksiniz. Aramızdan ayrılırken bedeni hastaydı ama son yazısında bile laikliği savunacak kadar ruhu sapasağlam, bilinci ve zihni apaçıktı. Onun dostluğuyla övünüyorum!",https://www.cumhuriyet.com.tr/yazarlar/emre-kongar/bir-anit-adam-ali-sirmen-2187173
Emre Kongar,Trabzon çirkinliğe alet edilemez,22 Mart 2024 Cuma,"Trabzonlular çok özel insanlardır. Aslında bütün yurttaşlarımız, İstiklal Savaşı’nı yapan bir halkın evlatları olarak çok özel insanlardır. Elbette bütün Karadenizliler gibi Trabzonlular da hem asabi kişilikleri hem de yurtseverlikleri ve aralarındaki büyük dayanışma ile tanınırlar. Son FenerbahçeTrabzonspor maçındaki olaylar ve bu olaylar sırasında yeterli olmayan güvenlik önlemleri, TELE1’deki “18 Dakika” programında Merdan Yanardağ’ın da belirttiği gibi, futbolu aşan, İstanbul’da Trabzon kökenli bir Belediye Başkanı olan Ekrem İmamoğlu’nun adaylığına kadar uzanan bir komplonun kokusunu akıllara getirmiştir: Akıllarda beliren kuşku, olay sırasındaki yetersiz güvenlik önlemlerinden sonra, sorumlu kişilerin yaptıkları garip açıklamalarla daha da güçlenmiş, insanların zihinlerinde, “Bir İstanbul takımı olan Fenerbahçe kulübü taraftarları, Trabzon kökenli Ekrem İmamoğlu’na karşı kışkırtılmak için bir kumpas mı kuruluyor” sorusunun belirmesine yol açmıştır. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu tür kuşkuların doğmasına yol açan garip bir açıklama, Cumhurbaşkanı Başdanışmanı ve Cumhurbaşkanlığı Hukuk Politikaları Kurulu Başkanvekili Mehmet Uçum tarafından yapılmıştır: “Hiç kimse kendi özerk alanında ‘tek iktidarım’ diye düşünmesin, Devlet her özerk alanı takip eder. Herkes bunun farkına varsın. Konu hangi mecra olursa olsun, ister siyaset, ister ekonomi, ister hukuk, ister futbol fark etmez. Devlet, Türkiye’ye bilerek ya da bilmeyerek yahut örtülü ya da açık Türkiye düşmanlığı üzerinden iş ve işlem içinde olanlara her zemini kaos üretmek için kullananlara karşı her türlü tedbiri alır. Bu gece futbolda yaşananlar sadece kendi mecrasında kalmaz. Sorumlular gereken değerlendirmeyi yapmak zorundalar. Hiç kimse hiçbir alanda ve hiçbir mecrada Bağımsız ve Güçlü Türkiye’yi test etmeye kalkışmasın.” *** Bu garip açıklama ile birlikte, Cumhurbaşkanının dördüncü kez aday olmasını savunan Adalet Bakanı Yılmaz Tunç da saha ortasında saldırıya uğrayanlar sanki Fenerbahçeli futbolcular değilmiş gibi, futbolcuları da zan altında bırakan bir biçimde, şunları söyledi: “Görüntüler izlenir. Bu görüntüleri değerlendirecek olan Cumhuriyet Savcılığı. Meşru savunmanın da ötesine geçip karşı tarafa zarar verecek kendini savunmanın ötesine giden bir durum söz konusu mu? Bir saldırı var mı? Taraftar da olsa futbolcu da olsa her iki taraf için de bir suç işlenmişse soruşturulur.” Fenerbahçe’nin başarılı ve sevilen Başkanı Ali Koç’un ağır başlı ama kararlı bir biçimde tavır koymasından sonra, Tunç yeni bir açıklama ile sözlerine açıklık getirdi: “Şu anda futbolcularla ilgili herhangi bir soruşturma söz konusu değil. Burada sahaya giren taraftarların, futbolculara saldıran 38 kişinin ismi tespit edildi. Bunlarla ilgili adli süreç devam ediyor. Futbolcularla alakalı herhangi bir soruşturma söz konusu değil. Bazı sosyal medya hesaplarında futbolculara yönelik de soruşturma yapılacakmış gibi bir algı oluşturulmaya çalışılmış. Kesinlikle böyle bir durum söz konusu değil.” *** Sevgili okurlarım, ben sadece Trabzon’daki yurttaşlarımıza değil, İstanbul’da yaşayan Trabzonluların da sağduyularına ve akıllarına güveniyorum. Bir komplo düşünülmüş olsa bile, bunun Trabzonluları etkilemeyeceğine inanıyorum. Ayrıca Fenerbahçesiz bir ligin de anlamından büyük bir değer kaybedeceğini biliyorum. *** Bakın Trabzon deyince benim aklıma hemen kimler geliyor: Sunay Akın Öner Ciravoğlu Hasan İzzettin Dinamo Seyfi Dursunoğlu İsmet Zeki Eyuboğlu Sabahattin Eyüboğlu Mahmut Goloğlu Mualla Kaynak Volkan Konak Yaşar Miraç Ahmet Özer Orhan Peker Bahriye Üçok Duygu Sağıroğlu Oktay Rifat *** Nereli olurlarsa olsunlar, nerede yaşarlarsa yaşasınlar, “Selam olsun, bütün Cumhuriyetçi, Demokrat, yurtsever yurttaşlara!”",https://www.cumhuriyet.com.tr/yazarlar/emre-kongar/trabzon-cirkinlige-alet-edilemez-2188452
Emre Kongar,Futbol savaşı,21 Mart 2024 Perşembe,"Bir futbol maçı iki ülke arasında savaşa yol açabilir mi? Koşullar hazırsa EVET! Peki iki ülke arasındaki bir savaşın koşulları nedir? Hiç kuşkusuz ekonomik rekabet ve siyasal düşmanlık. Elbette, siyasal iktidarların ve halkların böyle bir savaşa girişmeleri, çok ciddi biçimde, bir “suçlama”, bir “dışlama” ve bir “düşmanlaştırma” süreci sonunda olanaklı olur. Bu sürecin baş sorumluları da hiç kuşkusuz savaşa karar veren yöneticiler ve bu yöneticilerin emrinde, halkları birbirine düşmanlaştıran medyadır. *** Trabzon’da, FenerbahçeTrabzonspor maçından sonra meydana gelen olaylar ve sorumlu bir politikacının yaptığı yorumlar, bana kötü yöneticilerin, medyanın da kışkırtmalarıyla, birbirine düşmanlaştırılan seyircilerin tepkilerini ve bir savaşa bile yol açan El Salvador-Honduras maçını anımsattı: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1970 Dünya Kupası elemeleri için 1969’da karşılaşan El Salvador ile Honduras arasında oynanan üçüncü maç sonrası çıkan savaş, dünya literatürüne “Futbol savaşı” olarak geçmişti. 3 bin kadar kişinin öldüğü 10 bin kadar kişinin de yaralandığı savaşın esas çıkış nedeni, El Salvador’un, galip gelmesine rağmen, ülkesindeki El Salvadorluları geri yollamak isteyen darbeci diktatör Oswaldo López Arellano’nun politikalarından dolayı Honduras’a saldırmasıydı. Maçların öyküsü kısaca söyledir: El Salvador ile Honduras Dünya Kupası finallerine katılabilmek için ilk maçlarını 8 Haziran 1969’da Honduras’ta yaparlar ve Honduraslıların gürültü yaparak uyumalarına izin vermedikleri El Salvador milli takımı, maçı 1-0 kaybeder. 5 Haziran 1969’daki rövanş maçında aynı senaryoyu Honduraslı futbolculara karşı uygulayan El Salvadorlular, maçı 3-0 kazanırlar. Meksika’da 27 Haziran 1969’da oynanan playoff maçını ise El Salvador, uzatmalarda attığı golle 3-2 kazanır ve kısa bir süre sonra da Honduras’a saldırır. 20 Temmuz’da ateşkes sağlanır, El Salvador birlikleri de ağustos başında Honduras’tan çekilir. *** Honduras’ın El Salvadorlulara karşı düşmanlığının nedeni, nüfus yoğunluğu yüksek ve küçük bir ülke olan El Salvador’dan insanların, bir “Muz Cumhuriyeti” olan seyrek nüfuslu Honduras’a göç edip burada tarım yapmaya başlamalarıdır. Diktatör Oswaldo López Arellano, gittikçe bozulan ekonominin sorumlusu olarak ülkesindeki Salvadorluları gösterir ve sayıları 300 bine ulaşan komşu ülkenin bu insanlarını sınır dışı etmeye başlar. Elbette bu düşmanlık, El Salvador’da da aynıyla karşılık bulur. El Salvador halkı ile Honduras halkı arasında ekonomik rekabetten kaynaklanan bu düşmanlık her iki ülkenin yöneticileri tarafından da körüklenerek iyice tırmanır. Bunun düşmanlık ortamında, ilk maçı kaybeden Salvador milli takımının yenilgisinden sonra bir genç kızın üzüntüden intihar ettiği iddiası medyaya yansır. El Salvador’daki ikinci maçta, Honduraslılar, bu genç kızın fotoğraflarıyla kendilerine saldıran Salvadorluların elinden ancak El Salvador ordusunun yardımıyla kurtulur ve ülkelerine dönebilirler. Üçüncü maçtan sonra, El Salvador’un, galip gelmesine rağmen Honduras’a saldırmasının altında işte Honduras’tan sınır dışı edilmeye başlayan Salvadorlular sorununun tırmandırdığı bu düşmanlık yatmaktadır. *** Özetle, savaş için, düşmanlık şahane, maç bahanedir! Yarın devam edeceğim.",https://www.cumhuriyet.com.tr/yazarlar/emre-kongar/futbol-savasi-2188051
Emre Kongar,"Kadın, çocuk ve sandık cinayetleri",06 Nisan 2024 Cumartesi,"Sevgili okurlarım, “Kadın ve çocuk cinayetleri” ile “Sandık cinayetleri” elbette aynı şey değil. “Kadın ve çocuk cinayetleri” insanlık suçu iken, mecazi ifade olarak kullandığım “Sandık cinayetleri” ise Demokratik Rejim’i kötüye kullanan iktidarların işledikleri bir “Siyasal Suç”. (Aslında siyasal tartışmalardan dolayı işlenen gerçek bir cinayet türü de var ama, henüz bir genelleme yapılacak kadar yaygın değil.) Ama her iki suçun arkasında da “Azgelişmişlik”, “Otoriterlik”, “Din-Tarım Toplumu kültürü”, “Feodal erkek kültürü”, “İlkellik” denebilecek özellikler var. *** Ayrıca bir de AİHM’nin veya Anayasa Mahkemesi’nin tahliye edilmesi için karar verdiği, Osman Kavala, Selahattin Demirtaş, Can Atalay gibi mahkûmlar... Olmayan bir darbe, sanki varmış gibi suçlanan komutanlar: Çetin Doğan ve arkadaşları... Yeşili, kamu çıkarlarını, Gezi Parkı’nı korurken mahkûm edilenler: Tayfun Kahraman ve arkadaşları... Haksız yere, önce tutuklanıp sonra yargılanmayı bekleyen sanıklar var. Onların olayları için de “Hukuk Cinayetleri” mi demeli bilmiyorum. *** Bianet’in yerel ve ulusal gazetelerden, haber sitelerinden ve ajanslardan derlediği haberlere göre erkekler, Mart 2024’te: En az 24 kadını ve en az üç çocuğu öldürdü... (Kadın Cinayetlerini Durduracağız Platformu’nun dün Cumhuriyet’te, Rengin Temoçin tarafından verilen haberine göre 25 kadın öldürülmüş.) En az 43 kadına şiddet uyguladı. En az 15 kız ve oğlan çocuğunu istismar etti. En az sekiz kadını taciz etti. En az 51 kadını seks işçiliğine zorladı. *** Ya sandık cinayetleri? Bir seçim sonucuna göre, geçersiz oyların sayısı, iki aday arasındaki oy farkından daha fazlaysa geleneksel olarak ya yeniden sayım yapılıyor veya seçim tekrarlanıyor. Gelin görün ki bu itiraz AKP tarafından yapıldığında seçim kurulları onu hemen kabul ediyor... Ama CHP tarafından yapıldığında kurullar bu itirazı ya reddediyor ya da geç kabul ediyor. Bu arada seçimi kaybetmiş başkanlar yeni ihaleler bile yapıyorlar. *** Kapsül’ün 5 Nisan tarihli raporuna göre: “Ardahan’da seçimin yenilenmesi kararı iptal edildi. Mazbata, ilk sıradaki CHP’li Faruk Demir’e verilecek. CHP’nin itirazları sonunda Hatay’daki oy farkı 2 bin 569’a düştü. İlk açıklanan fark, 3 bin 890’dı. Geçersiz oy sayısı ise yaklaşık 39 bin. Oyların yeniden sayılmasını isteyen CHP, AKP adayının mazbata almak için başvuru yaptığını açıkladı. (CHP’nin itirazı bu satırlar yazıldığı sırada YSK’deydi.) Samandağ’da oyların yeniden sayılması ve seçimin yenilenmesi talebi reddedildi. İlçeyi, TİP’in adayı Emrah Karaçay kazanmıştı. Oyların yeniden sayıldığı İstanbul Gaziosmanpaşa’da kazanan, 848 oy farkla CHP adayı Hakan Bahçetepe oldu. İlçedeki sayım sırasında CHP’liler ile AKP’liler arasında yaşanan gerginliği X hesabından paylaşan gazeteci İsmail Saymaz hakkında ‘halkı yanıltıcı bilgiyi yaymak’ ve ‘halkı kin ve düşmanlığa tahrik’ suçlamasıyla soruşturma başlatıldı. Üsküdar’da seçimden önceki hafta 171 yapıya ruhsat verildiği öne sürüldü. Sol’un haberine göre, onay tarihleri değiştirilen ruhsatlar, kontrolleri tamamlanmayan binalara verildi. Yozgat Belediyesi’nin YRP’li başkanı Kazım Arslan, görevi devraldığı AKP’li Celal Köse’nin işçi ve memur maaşları için toplanan 18 milyon lirayı Yozgat Bozokspor oyuncularına aktardığını öne sürdü. Köse, seçimde AKP’nin adayıydı.” *** Değerli okurlarım, “Hukuk Devleti”, “Demokratik Rejim”in temelidir ve bence “Hukuk”, “Siyaset”in üstündedir: Hukuku/Adaleti, siyasetin emrine verdiğinizde ne İnsan Hakları ne Özgürlük ne Eşitlik ne Kardeşlik ve ne de Demokrasi kalır!",https://www.cumhuriyet.com.tr/yazarlar/emre-kongar/kadin-cocuk-ve-sandik-cinayetleri-2194233
Emre Kongar,"Çelebi, böyle olur bizde ‘adalet reformu’!",24 Mart 2024 Pazar,"İktidar, güya “Adalet Reformu” adı altında iktidarın kamuoyuna sunduğu yeni yasa değişiklikleri ile, Anayasa Mahkemesi’ne ve Avrupa İnsan Hakları Mahkemesi’ne başvurma yollarını daha zorlaştırır ve uzatırken, hemen hemen herkesi her an hapse atma olanağı veren “Örgüte üye olmamakla birlikte örgüt adına suç işleyen kişi” hakkında, Anayasa Mahkemesi’nin iptal ettiği maddeyi, yeniden ve daha da kesinleştirerek yürürlüğe soktu. *** Resmi Gazete’de yayımlanan metinde “Örgüte üye olmamakla birlikte örgüt adına suç işleyen kişi” hakkındaki hükümler şöyle: Madde 10- 5237 sayılı Kanunun 220’nci maddesinin altıncı fıkrası aşağıdaki şekilde değiştirilmiştir. “(6) Örgüte üye olmamakla birlikte örgüt adına suç işleyen kişi, ayrıca iki yıl altı aydan altı yıla kadar hapis cezası ile cezalandırılır. İşlenen suçun niteliğine göre verilecek ceza yarısına kadar indirilebilir. Bu fıkra hükmü sadece silahlı örgütler hakkında uygulanır.” Madde 11- 5237 sayılı Kanunun 314’üncü maddesine ikinci fıkrasından sonra gelmek üzere aşağıdaki fıkra eklenmiş ve diğer fıkra buna göre teselsül ettirilmiştir: “(3) Örgüte üye olmamakla birlikte örgüt adına suç işleyen kişi, ayrıca beş yıldan on yıla kadar hapis cezası ile cezalandırılır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşlenen suçun niteliğine göre verilecek ceza yarısına kadar indirilebilir.” *** Anayasa Mahkemesi’nin iptal kararına rağmen, yeni bir “Reform Paketi” ile aynı “muğlak” maddeyi yasalaştıran iktidara karşı, pek çok Hukuk Profesörü ve Demokratik Toplum Örgütü karşı çıktı. Çünkü AYM geçen yıl bu maddeyi, Anayasa’ya ve ceza hukukunun temel ilkelerine aykırı olduğu ve “ifadenin muğlak olduğu ve keyfilik yaratabildiği” gerekçesiyle, oybirliğiyle iptal etmişti. İktidarın bu iptal kararına uyması ve maddeyi tümüyle kaldırması gerekirken, yeni pakette, yasadaki, “ayrıca örgüte üye olmak suçundan da cezalandırılır” şeklindeki ifade “ayrıca iki yıl altı aydan altı yıla kadar hapis cezası ile cezalandırılır” şeklinde değiştirildi. AYM’nin iptal ettiği “Örgüte üye olmamakla birlikte örgüt adına suç işleme” fiili Resmî Gazete’de bu biçimde yeniden yayımlanınca Prof. Dr. Adem Sözüer ve Prof. Dr. İbrahim Kaboğlu gibi Hukuk Profesörlerinden sert tepkiler geldi. “AYM işlevsiz hale getirildi” dediler. Yazılı açıklama yapan İnsan Hakları Derneği de yeni düzenlemenin mevcut uygulamadan hiçbir farkı olmadığı ve bu açıdan AYM’nin iptal kararına aykırı olduğunu belirtti. *** Avrupa İnsan Hakları Mahkemesi, ilgili maddenin yerel mahkemeler tarafından çok geniş yorumlandığına dikkat çekmiş ve maddenin öngörülebilir olmadığına bu nedenle de kanunilik ilkesinin ihlal edildiğine hükmetmişti. Anayasa Mahkemesi de Ekim ayında “kişilerin eyleminin ağırlığı dikkate alınmaksızın örgüte üye olmak suçuyla cezalandırılmasının” keyfilik yarattığını belirterek düzenlemeyi iptal etmişti. *** İktidar hem AYM hem de AİHM kararlarına karşı direniyor... Hem de yasa çıkararak! Selam olsun “Toplanıp ehl-i heva her biri bir saz çalar, Çelebi böyle olur bizde konser dediğin” diyen. Muallim Naci’ye: “ÇELEBİ BÖYLE OLUR BİZDE ‘ADALET REFORMU’ DEDİĞİN!”",https://www.cumhuriyet.com.tr/yazarlar/emre-kongar/celebi-boyle-olur-bizde-adalet-reformu-2189101
Emre Kongar,Van olayı ve demokrasiyi belediyelerde üretmek!,04 Nisan 2024 Perşembe,"Van olayı ve demokrasiyi belediyelerde üretmek! Erdoğan iktidarı “Demokratik Rejim” konusunda ne dediyse tersini yapan, ne yapıyorsa tersini söyleyen bir yönetim. Erdoğan’ın 2024 Yerel Yönetim Seçimleri’ni yitirdiği gece “Kazanan demokrasimizdir” dediğini duyunca “Eyvah” dedim kendi kendime, “Yine Demokratik Rejim’e bir darbe daha geliyor!” İktidarın, Demokratik Rejime karşı, Anayasa’yı ve yasaları ihlal ederek gerçekleştirdiği bütün darbeleri yargı kararlarıyla yaptığı, artık öğrenilmiş bir çaresizlik. En son Van Belediye Başkanlığı konusundaki Seçim Kurulu kararı da böyle: Van’da Abdullah Zeydan, seçimi yüzde 55 ile kazanıyor. Fakat Zeydan’ın daha önce aldığı mahkûmiyetten dolayı yasaklanan ve sonra iade edilen siyasal hakları, son anda, yeniden iptal ediliyor ve Yüksek Seçim Kurulu tarafından seçime katılmasına izin verilen Zeydan, siyasi yasaklı duruma düşüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun üzerine yargı mensuplarından oluşan, Van İl Seçim Kurulu, mazbatanın ikinci sıradaki AK Parti Van Belediye Başkanı Adayı Abdullah Arvas’a verilmesine karar veriyor. Yapılan iş, “kitabına uygun” ama sürecin zamanlaması ve Zeydan’a itiraz hakkının tanınmayacak bir biçimde yürütülmüş olması kabul edilebilir gibi değil. Ayrıca bu sürecin, “devlet” ve “yargı” tarafından önceden görülememiş olması da olanaksız. Dolayısıyla, yine bir “yargı eliyle, Demokratik Rejim ihlali” yaşadığımız açık! Peki çözüm ne? Unutulmasın ki bu ülke, Erdoğan’ın AKP’nin başına geçmesi ve Başbakan olması için, Anayasa’yı ve yasaları değiştirmekle kalmamış, Siirt’te, kişiye özel yeni bir seçim bile yapmıştır. *** DEMOKRASİ’Yİ BELEDİYELERDE YENİDEN ÜRETTİK; DEVAM ETMELİYİZ! “Erdoğan/AKP iktidarı meşruiyeti tartışmalı yöntemlerle rejimi değiştirince, Demokrasi de rafa kalktı. Şimdi Demokrasiyi, saksıda yetiştirilen nadide bir çiçek gibi yeniden üretmek gerekiyor: Her an gözümüz üstünde olacak... Havasına, suyuna, güneşine dikkat edeceğiz... Toprağını havalandıracağız, ilaçlayacağız... Zararlı böceklerden, solucanlardan koruyacağız... Kuruyan yapraklarını ayıklayacağız... Özen göstermezsek, solup gideceğini bileceğiz. *** Demokrasi göz göre göre tahrip edildi... Bu tahrip edilişe destek verenlerin bir bölümü nihayet gerçekleri gördü ve pişman oldu... Artık demokrasinin yeniden hayata geçirilme zamanı geldi: Ucube bir Anayasa ile köküne kibrit suyu ekilmiş olan Demokrasiyi, vazodaki nadide bir çiçek gibi özenle besleyerek Belediyelerde yeniden üreteceğiz... Yerel yönetimlerde yeterince kök saldıktan sonra da onu yeniden merkezi iktidara taşıyacağız. DİREN ATATÜRKÇÜ SOSYAL DEMOKRAT BELEDİYECİLİK... DİREN DEMOKRASİ!” *** Sevgili okurlarım, sanmayın ki, yukarıda alıntıladığım bu yazı, CHP’nin “2024 Yerel Seçim Zaferi” üzerine yazıldı: Bu yazı, 2019 Yerel Seçimlerinden önce, CHP’nin İstanbul ve Ankara zaferleri kazanılmadan, siyasal ve ideolojik bir hedef belirlemek için yazılmıştı. Evet, bu hedef, İmamoğlu, Yavaş, Büyükerşen, Çerçioğlu, Karalar, Seçer gibi başkanların yönetimlerindeki CHP’li belediyeler tarafından gerçekleştirildi... Ve Özgür Özel liderliğinde, enerjik ve doğru çizgide izlenen bir propagandayla halka mal edildi. *** Van’daki müdahale ne kadar “Kitabına uygun olursa olsun”, yapılış biçimi ve sonucuyla, kesinlikle Demokratik Rejim karşıtı bir ihlaldir. Yüksek Seçim Kurulu’nun Van seçimini kazanana mazbata vermesiyle, bu ihlal sonuçsuz bırakılabilir. Bu gerçekleştirilmediği takdirde: Barışçı ve Demokratik yollardan ayrılmamak, iktidarın eline yeni baskı yöntemlerini ilan edeceği bir OHAL olanağı verecek eylemlerden kaçınmak gerekmektedir.",https://www.cumhuriyet.com.tr/yazarlar/emre-kongar/van-olayi-ve-demokrasiyi-belediyelerde-uretmek-2193219
Emre Kongar,Hukuk devleti ‘guguk’ derken!,17 Mart 2024 Pazar,"DW’den Kayhan Karaca’nın haberine göre Avrupa Konseyi Bakanlar Komitesi Kavala için yaptırım yerine “diyalog” dedi. Osman Kavala hakkında Avrupa İnsan Hakları Mahkemesi AİHM tarafından 10 Aralık 2019 tarihinde açıklanan ve 11 Temmuz 2022 tarihinde de onaylanan kararın uygulanma süreci Avrupa Konseyi Bakanlar Komitesi tarafından bu hafta Strazburg’da bir kez daha ele alındı. Komite, Ankara ile yürütülen üst düzey siyasi ve teknik görüşmelerin devam etmesini kararlaştırdı. AİHM kararı gereği Kavala’nın “derhal serbest bırakılması” için Ankara’ya yeniden çağrıda bulunan ve diyalog vurgusu yapan Komite, Ankara’ya yönelik bir yaptırım kararı almadı. Kavala dosyası 13 Kasım 2023 tarihinde Avrupa Konseyi Genel Sekreteri Marija Pejcinovic Buric ile Türkiye Dışişleri Bakanı Hakan Fidan’ın Ankara’da gerçekleşen görüşmelerinde ele alınmış, Bakanlar Komitesi bu ziyaret sonrası Aralık 2023’teki toplantılarında Mart 2024’e kadar üst düzey teknik temasların devam etmesi yönünde karar almıştı. Bu karar kapsamında Avrupa Konseyi’nden üst düzey bir heyet “Kavala’nın serbest bırakılması için Türk yargı sistemindeki mevcut yolları” görüşmek üzere 15 Şubat 2024 tarihinde Ankara’da temaslarda bulunmuştu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bakanlar Komitesi’nin aldığı kararda geçen yıl her düzeyde başlatılan diyalog sürecinin “yapıcı” ve “sonuç odaklı” devam etmesi çağrısı yer aldı. Bu bağlamda Anayasa Mahkemesi’nin Osman Kavala tarafından yapılmış bireysel başvuruları AİHM kararları temelinde ivedilikle inceleyip karara bağlamasına özellikle vurguda bulunuldu. Bakanlar Komitesi ayrıca, Selahattin Demirtaş’ın da derhal serbest bırakılması çağrısı yaptı. Sevgili okurlarım, bu karar Türkiye’ye, AİHM kararlarına uymadığı için müeyyide uygulaması beklenen Avrupa Konseyi Bakanlar Komitesi’nin, beklenenden çok daha yumuşak bir tutum takındığını gösteriyor. Emperyalizm böyledir işte: Hem Ortadoğu’yu kana bular hem milyonlarca insanı öldürür, sağ kalanları evlerinden, yerlerinden yurtlarından eder hem de sığınmacıları kendi ülkelerine almamak için Türkiye’yi depo olarak kullanır ve bunu sağlamak için de bir yandan para verir, öte yandan da evrensel hukuk kurallarının ve insan haklarının ihlaline “göz yumar”! *** “Yargıda Reform” denen ama her seferinde, yeni haksızlık ve hukuksuzlukların da önünü açan yargı paketlerinin sonuncusu da 12.03.2024 tarihli ve 32487 sayılı Resmi Gazete’de yayımlandı. Bu son “yargı paketinde”, “Örgüte üye olmamakla birlikte örgüt adına suç işlemek”, ayrı bir suç olarak düzenlenmiş. “Örgüte üye olmamakla birlikte örgüt adına suç işleyen kişi”, ayrıca beş yıldan on yıla kadar hapis cezası ile cezalandırılacak. Bilindiği gibi Türk Ceza Kanunu’ndaki bu madde, muğlak olduğu gerekçesiyle Anayasa Mahkemesi tarafından iptal edilmişti. Şimdi iktidar bu maddeyi yeniden yürürlüğe sokuyor. Böylece hem Anayasa Mahkemesi kararını hiçe sayıyor hem de herkesi, her an, her yerde, her sözünden veya yazısından dolayı hapse atmak tehdidini devam ettiriyor. *** Hele bir de yerel seçimlerde İstanbul’u da alırlarsa bakın, o zaman hayat nasıl iyice “zindan olacak”!",https://www.cumhuriyet.com.tr/yazarlar/emre-kongar/hukuk-devleti-guguk-derken-2186471
Emre Kongar,‘Şahsım Devleti’nde adil ve şeffaf seçim,29 Mart 2024 Cuma,"Türkiye’de seçimler yargı denetimi altında yapılır. Seçimlerde ülke ve sandık güvenliğini İçişleri Bakanı sağlar. Eskiden seçimlere gölge düşmesin diye, İçişleri, Adalet ve Ulaştırma bakanları istifa eder, seçimler tarafsız bakanların denetimi altında yapılırdı. Kritik seçimlerde parmak boyası da kullanılırdı. Ama artık “Şahsım Devleti” var; bunların hiçbiri yok! *** Yine de “Şahsım Devleti”nde bile, seçime 10 gün kala bazı yasaklar başlar: Bakanlar ve milletvekillerinin seçim propagandaları ve gezileri, makam otomobilleri ya da resmi hizmete tahsis edilen vasıtalarla yapılamaz. Propaganda amaçlı gezilerde, karşılama ve uğurlama töreni yapılamaz ve resmi ziyafet verilemez. Bakan, milletvekili ve adayların yaptığı propaganda gezilerine, hiçbir memur katılamaz. *** Peki, 31 Mart Yerel Seçimleri öncesinde Adalet Bakanı Yılmaz Tunç hangi tarihte nerede ne yapıyordu? Bir gün önce seçim yasaklarının başlamış olmasına rağmen Bartın’da yerel seçim çalışmalarına katılıyor ve iftar programında konuşuyor, muhalefet partilerini eleştirerek şunları söylüyordu: “Şimdi 31 Mart’ta şehirlerimizi en güzel şekilde yönetecek başkanlarımızı seçeceğiz. Onlarla uyumlu çalışacak milletvekillerimiz, kabinemiz, hükümetimiz... İnşallah önümüzde seçimsiz geçecek dört yıl istikrar süreci var.” *** İçişleri Bakanı Ali Yerlikaya, Konya’da, 7 Mart’ta şöyle konuşuyor: “14-28 Mayıs’ta Konya’mız nasıl, genel seçimlerde büyük bir başarıya imza attıysa, Allah’ın izniyle 31 Mart akşamı da biz başta büyükşehir olmak üzere, bütün ilçelerimizde gerçek belediyeciliğin ne olduğunu, şehirlerimizin, belediyelerinde o mührü şehir eminlerine teslim etmenin ne demek olduğunu Allah’ın izniyle göstereceğiz” 14 Mart’ta Tekirdağ’da seçim propagandasına devam ediyor: “1994’te Sayın Cumhurbaşkanımız, Türkiye’ye ve tüm gönül coğrafyamıza ve dünyaya gerçek belediyeciliğin ne olduğunu, gönülden gönüle hasbi, hadim olmanın ne demek olduğunu, şehirlerin sultanı, medeniyetimizin baş tacı İstanbul’umuza gösterdi. Kapı kapı gezip anlatıp onları da bu hadim hizmet mührünün altında toplamaya var mıyız?” 21 Mart’ta da Silivri’de esnaf ziyaretleri yapıyor ve Cumhur İttifakı’nın Belediye Başkanı Adayı’na destek veriyor. *** Cumhuriyet’in 24 Mart tarihli haberine göre, Murat Kuruma’a destek veren bakanlar kervanına eski MİT Başkanı, yeni Dışişleri Bakanı Hakan Fidan da katılmış: “Eğer İstanbul depremine millet olarak sahici bir hazırlık yapmak istiyorsak, devlet olarak refleksimizi önceden var gücümüzle göstermek istiyorsak, şu ana kadar yaşadığımız tüm felaketlerden ders aldığımızı göstermek istiyorsak Murat Kurum’un Büyükşehir Belediye Başkanı olması gerekiyor.” *** Murat Kurum’un Ekrem İmamoğlu’na “Bakanlıkların kapısından içeriye dahi giremezsin. Öyle bir liyakat yok sende. Seni ancak bakanlıkların kantinine köfteci olarak alırlar” demesi üzerine İmamoğlu, 27 Mart 2024’de Oksijen’de yayımlanan şu yanıtı vermiş: “Köfteciyle ilgili bir sorunu var Sayın Kurum’un. Tabii ben ona bakan olamazsın demedim köfteci olamazsın dedim... ...Ama bu seçim 31 Mart’ta esnafın, köftecilerin zaferi olacak.” *** Ve son bir not: Cumhuriyet’in haberine göre CHP Genel Başkanı Özgür Özel, Esenyurt’ta, seçime dört gün kala yaptığı konuşmada, İçişleri Bakanı, Maliye Bakanı ve diğer 15 bakanın İBB Adayı Murat Kurum için oy istemesine, “Yazıklar olsun böyle adalete, böyle devlet yönetimine” sözleri ile tepki göstermiş. *** Evet, işte “Çelebi, böyle olur bizde, ‘adil ve şeffaf seçim’ dediğin!”",https://www.cumhuriyet.com.tr/yazarlar/emre-kongar/sahsim-devletinde-adil-ve-seffaf-secim-2190910
Emre Kongar,‘Şahsım Devletinde’ sorumlu da ‘şahıstır’ elbette!,15 Mart 2024 Cuma,"Eski adı Twitter olan X sosyal medya ortamında, 12 Mart günü, Sözcü Gazetesi’nin hesabından “AMASYA MERZiFON’DA BiR AKP’Li YÖNETiCiNiN ÜYELERiNE WHATSAPP MESAJI: ‘Kapısını çaldığımız seçmenlere Erdoğan’dan fazla bahsetmeyelim özellikle emekliler tepki veriyor’” başlıklı bir ileti yayımlandı. Sözcü Gazetesi yazarı, değerli gazeteci Aytunç Erkin, o günkü köşe yazısında Amasya Merzifon’da bir AKP’li yöneticinin partililere gönderdiği mesajı paylaşmıştı. Bence haber değeri çok yüksek olan bu yazı üzerinden bir yorum yapmak için, Erkin’in yazısından o bölümü, (elbette kaynak belirterek) kullanmak amacıyla alıntılamak istedim, ama Sözcü Gazetesi, yazının kopyalanmasına izin vermediği için bunu yapamadım. Onun üzerine, zaten haberi ilk önce görmüş olduğum Cumhuriyet Gazetesi’nde alıntılanmış olan bölüm üzerinden kopyaladığım kısmı sevgili okurlarımla paylaşıp önce olayı belirteyim: Bu arada ben, kendi gazete yazılarımın olanaklı olduğu ölçüde kopyalanıp paylaşılmasını istediğimi ve bundan onur duyduğumu belirtmeliyim. Aytunç Erkin’in yazısının ilgili bölümünü kopyalayıp paylaşmak istemem, kendisine saygısızlık veya Sözcü Gazetesi’ne haksızlık değil, tam tersine hem Erkin’e hem de Sözcü’ye olan saygımın ve takdirimin ifadesidir.) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aytunç Erkin’in Sözcü Gazetesi’ndeki yazısının, Cumhuriyet’te alıntılanan ilgili bölümü şu şekilde: “Her seçim öncesi partiler haberleşme aracı olarak da WhatsApp ağı üzerinden çalışma arkadaşlarıyla grup kuruyor ve oradan bilgilendirmeyönlendirme alıyor. AKP Merzifon Teşkilatı da çalışmaların bir bölümünü bu şekilde yürütüyor. Bu çalışma esnasında ‘AK Parti Merzifon Seçim Koordinasyon Merkezi’ başlıklı grupta yazılan bir bilgiye ulaştım. Deniyor ki: Arkadaşlar herkese hayırlı akşamlar. Kapısını çaldığımız seçmenlerimize AK Parti Belediye Başkan adayımız Fatih Sütçü başkanımızın, meclis üyelerinin ve de il genel meclisi üyelerimizin selamını getirdik diyelim. Güzel kelime ve cümlelerle de süsleyelim. Cumhurbaşkanımız Recep Tayyip Erdoğan’dan çok fazla bahsetmeyelim. Özellikle de emekliler tepki veriyor. Bunlara dikkat edelim. Bu gibi özel durumlarla karşılaşan arkadaşlar buradan bilgilendirme yapsınlar, hayırlı geceler diliyorum.’” Sevgili okurlarım, Erdoğan/AKP iktidarı, Cumhuriyet Rejimi’ni yıktı ama kendi “Şahsım Devleti” Rejimini de kuramadı. (Biliyorsunuz, “Şahsım Devleti” adını ben koymadım, Erdoğan “İngiltere, Almanya, Fransa ve şahsım dörtlü zirve yaptık” diyerek kendisi koydu.) Ekonomik yapıyı, “Nas” üzerinden iflas ettirdi. Kendi oligarşisini zenginleştirirken herkesi yoksullaştırdı. Özellikle işçiler, memurlar ve emekliler geçim sıkıntısı çekiyor. Hukuk Devleti’ni, iktidardan yana olanlarla olmayanlara farklı muamele edilen ikili bir yapıya dönüştürdü. Kendisine biat etmeyen herkesi adalet arar hale getirdi. Kültürü ve ahlakı yozlaştırdı ama yerine kendisi yeni bir kültür ve ahlak koyamadı. Toplumda, insanların birlikte yaşamalarını sağlayan ortak kültürel ve ahlaki değerleri yok etti. Şimdi de tarafsızlık yemini etmiş bir Cumhurbaşkanı olarak şehir şehir dolaşıp AKP’nin belediye başkanı adayları için oy istiyor. Merzifonlu AKP yöneticisinin, belediye seçimlerindeki propaganda etkinliklerinde, “Şahsının” adının anılmasını istememesi, işte bu durumun yarattığı bir sonuç: Anlaşılan, AKP’li yöneticiye göre, seçmen artık onun adını duymak istemiyor!",https://www.cumhuriyet.com.tr/yazarlar/emre-kongar/sahsim-devletinde-sorumlu-da-sahistir-elbette-2185805
Emre Kongar,1989’dan alınması gereken dersler,09 Nisan 2024 Salı,"Sevgili okurlarım, 31 Mart 2024 Yerel Seçimleri, ülkedeki Demokratik Rejim umutlarını yeniden yeşertti. İnsanlar sokakta boynuma sarılıp, “Siz en umutsuz zamanlarda bile hep ‘Demokrasi için Diren’ dediniz, haklı çıktınız, teşekkür ederiz” diyorlar. CHP’nin belediye seçimlerinden birinci parti olarak çıkması, gerçekten de Demokratik Rejim’in ve onun önkoşulları olan Laiklik ile Hukuk Devleti ve Sosyal Devlet ilkelerinin yeniden değer kazanmaları konusundaki umutları yeşertti. Fakat bu umutların gerçekleşip gerçekleşmemesi, CHP’nin, iktidarın bütün engellemelerine karşı, hem yerel yönetimlerde hem de Türkiye genelinde göstereceği başarıya bağlı. Bu başarı hiç de kolay olmayacak. *** 22 yıldır hükümete ve devlete egemen olan, “Parlamenter Demokratik Rejim”i, “Şahsım Devleti Rejimi”ne çeviren iktidar, CHP’li belediyeleri engellemek için elinden gelen her türlü zorluğu çıkaracak: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Belediyelerin yetkilerini tırpanlayacak; zaten kalan yetki kırıntılarını da merkezi hükümete alacak... Hakları olan kaynakları vermeyecek... Kendi buldukları kredileri almalarını bile engelleyecek... Kentlerin dokularını bozan, yaşam kalitelerini düşüren, kentsel hayatı zorlaştıran her türlü ihaleleri yine kendi oligarşisine verecek... Doğal, tarihi ve kentsel sitlerin, kupon arsaların yağmasına devam edecek... Kentlerin üretimlerini kendi oligarşisine aktarmak için her türlü yolu deneyecek... Haksız ve hukuksuz baskılarla, gereksiz teftişlerle, temelsiz iddialarla, haksız siyasal eleştirilerle, trollerinin yaptıkları sahte belgelere dayalı dezenformasyonlarla, CHP’li belediyeleri felç etmeye, halkın gözünden düşürmeye çalışacak. *** Bu satırların yazarı, 1989 Yerel Seçimleri’nden birinci parti olarak çıkan SHP’nin, iki yıl sonra 1991 Genel Seçimleri’nde üçüncülüğe düştüğüne tanık oldu. Bu düşüşün yedi temel nedeni vardı: 1) Parti içinde Deniz Baykal’ın başlattığı hizipçi mücadele ve art arda yapılan Kurultayların partiyi yıpratarak seçmen nezdindeki güvenilirliğini zedelemesi. 2) Ecevit’in Sosyal Demokrat çizgide ayrı bir parti kurmuş olması ve eski CHP seçmenlerinin bir bölümünü etkilemesi. 3) Başta İstanbul olmak üzere, CHP’li belediyelerin, medya ve kamuoyu ilişkilerinin kötülüğünden ve yüz yüze temasların eksikliğinden dolayı, yaptıkları başarılı ve anlamlı işleri, seçmene anlatamamaları. 4) Bazı belediye yönetimlerinin beceriksizliklerinden dolayı bazı işçi sendikalarının tam seçim öncesinde, CHP’li belediyelerde greve giderek, seçmenleri çöp yığınlarıyla etkilemesi. 5) SHP’nin, seçimlere giderken HEP ile ittifak yapması ve HEP’in ısrarla, etnikçi/kimlikçi bir politika izlemesi. 6) Demirel’in de Sosyal Demokrat bir propaganda çizgisi izlemesi, bu çizgiyi SHP’den daha başarılı bir biçimde seçmene aktarabilmesi ve kamuoyunda tanınmış olan güvenilir isimleri partisine katması. 7) Özal/ANAP iktidarının SHP’li belediyeleri engellemesi. *** 1989 Yerel Seçimleri ile 2024 Yerel Seçimleri’nin arasındaki tek benzerlik, her iki seçimde de SHP/CHP’nin birinci parti olarak çıkması değildir: Asıl benzerlik, her iki seçimde de seçmenin, mevcut iktidarın halkı bıktırdığı, Antidemokratik uygulamalarından kurtulmak için, Demokratik Rejim’i savunan bir partiye oy vermesidir. Bir başka deyişle, hem 1989 hem de 2024 seçimlerinde SHP/ CHP’ye verilen oylar, tepki oylarıdır. Dolayısıyla CHP bu başarısını sürdürmek istiyorsa, 1989’dan 1991’e kadar geçen zaman içinde SHP’nin yaptığı ve benim kabaca 7 maddede topladığım hatalardan kaçınmak zorundadır!",https://www.cumhuriyet.com.tr/yazarlar/emre-kongar/1989dan-alinmasi-gereken-dersler-2194703
Emre Kongar,‘Şahsım devleti’ kaybetti demokratik rejim kazandı!,02 Nisan 2024 Salı,"Şahıslar ölür... İdealler ölmez: Mustafa Kemal Atatürk’ün “naçiz vücudu” bile elbet bir gün toprak olur... Ama, bizim de paylaştığımız, O’nun “Demokratik Türkiye Cumhuriyeti” ideali, ilelebet payidar kalır! *** Önce genel sonucu görelim: 31 Mart 2024 Yerel Seçimlerini, 22 yıldır inşa ve 16 Nisan 2017 oylaması ile ilan edilen “Şahsım Devleti” kaybetti. Bu seçimleri “Demokratik, Laik ve Sosyal Hukuk Devleti” yani “Demokratik Cumhuriyet” ideali kazandı. Şimdi bu sonucun özel anlamlarını irdeleyelim: 1) Bu sonuç, aslında 14-28 Mayıs Genel Seçimleri’nde beklenen, ama şu ya da bu biçimde ulaşılamayan, belirlenemeyen sonucun 10 ay sonra ilanıdır! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2) Bu sonuç, Erdoğan’ın kişisel mutlak iktidarının sonunun geldiğini göstermektedir. Bu anlamda, 1989 Yerel Seçimleri’nde Erdal İnönü’nin liderliğindeki SHP’nin birinci parti olarak çıkmasının, Kenan Evren-Turgut Özal döneminin sonunu simgelediği seçimlere benzemektedir. 3) Anayasa’ya aykırı olarak üçüncü kez Cumhurbaşkanı olan Erdoğan’ın dördüncü kez Cumhurbaşkanı olmasına ilişkin hazırlıkları boşa çıkarmıştır. 4) Numan Kurtulmuş’un ilan ettiği, seçimlerden sonra, Cumhuriyet karşıtı olması beklenen yeni bir Anayasa değişikliği hazırlıklarını da zora sokmuştur. 5) CHP’nin (sağ partilerle ittifak yapmasının değil) partiyi sağa kaydırmasının yanlış olduğunu, kendi Cumhuriyetçi kimliğiyle ittifaklar kurmasının daha başarılı olduğunu kanıtlamıştır. 6) Bu seçim sonuçları, ezilen, horlanan, yok sayılan emeklilerin, gelecekleri karartılan, liyakat yerine sadakata önem verilen bir toplumda umutsuzluğa kapılan gençlerin, ezilen, horlanan kadınların, meslek ahlakları zedelenen profesyonel meslek sahiplerinin ağırlıklarını siyasete koymaları, tepkilerini sandığa yansıtmalarıdır. 7) Erdoğan/AKP iktidarının artık bütünüyle egemen olduğu hem “Derin Devlet”, hem bütün “Bürokrasi”, “Hükümet” ve “Görünür Devlet”, seçimde Erdoğan/ AKP lehine propaganda için sahaya sürüldüğünden dolayı, bu seçimler, “Millet’in Demokratik iradesi, ‘Devlet’in Antidemokratik baskısını yendi” biçiminde yorumlanmaktadır. 8) Kendilerine ipotek edilen eğitim, sağlık, adalet, güvenlik, çevre ve bayındırlık hizmetleri gibi bütün “bürokrasiye” egemen olan tarikatların ve cemaatlerin, siyasetteki varlıklarının ve etkilerinin hiç de iddia edildiği gibi güçlü olmadığını ortaya çıkmıştır. 9) Laiklik gibi, insan hakları gibi, çağdaşlık gibi Cumhuriyet değerlerinin artık değersizleştiği iddialarının gerçek olmadığı ortaya çıkmıştır. 10) Yargıya egemen olan haksızlık ve hukuksuzluk iddialarının seçmende bir karşılığı olduğu görülmüştür. 11) Yolsuzluk ve yağma iddialarının ve kendi oligarşisine aktarılan milli varlıklarımızın tüketilmesinin de siyasette iktidarı yıprattığı ortaya çıkmıştır. 12) Yerel düzeydeki seçimlerde, iktidarın kötüye kullanmak istediği devlet gücünün, genel seçimlerde olduğu kadar etkili olamadığı ortaya çıkmıştır. 13) CHP’nin kitle iletişim organlarını da aşan bir biçimde mitinglerle yürüttüğü “yüz yüze iletişim” yönteminin başta İstanbul olmak üzere, bütün yurtta başarılı olduğu ortaya çıkmıştır. 14) Türkiye’nin karşı karşıya olduğu bütün sorunların çözümü için “önce Demokrasi” anlayışının bütün ciddi muhalefet partilerin üzerinde ittifak ettiği bir ilke olduğu ortaya çıkmıştır. 15) Demokratik Cumhuriyet taraftarlarının tavan oy oranının yüzde 35 dolayında azınlıkta olduğu iddiasının yanlışlığı anlaşılmıştır. *** Sonucun sonucu: Türkiye’de yeni bir siyasal dönem başlamıştır: Bu dönemde iktidarın, Temel Hak ve Özgürlüklere, Demokratik Kurum ve Kurallara ne denli uygun davranacağı, toplumun ödeyeceği faturayı da belirleyecektir.",https://www.cumhuriyet.com.tr/yazarlar/emre-kongar/sahsim-devleti-kaybetti-demokratik-rejim-kazandi-2192394
Emre Kongar,Çocuklarımızı koru(ya)muyor muyuz?,31 Mart 2024 Pazar,"Bugün seçim günü. Dilerim Cumhuriyetimizi ve Demokratik Rejimimizi güçlendiren sonuçlar alınır. EŞİK-Eşitlik için Kadın Platformu, 27.03.2024 tarihinde “Çocuklar susmaz; dinlemeyi öğrenin!” başlıklı bir bildiri yayımladı. Ülkemizde “Çocuk istismarı” denen, çocuklara karşı tecavüzlere ilişkin olarak yayımlanan bu bildiri, geçmişi de anımsatıyor. Bildirinin sadece o bölümünü okumak bile sorunun ne derece vahim olduğunu vurgulamaya yetecek sanıyorum. (Sıra numaralarını ben koydum.) *** 1) Yurtlarında 40 çocuğa istismarla gündem olan dini vakıflardan birini korumak için “Bir kereden bir şey olmaz” diyen, en önemli görevi kadın ve çocukları şiddete karşı korumak ve şiddeti önlemek olan Aile Bakanı gördük. 2) “Küçüğün rızası var” diyerek 2016’da ve 2020’de önümüze konan, çocuk istismarcılarının affını ve tecavüzcüyle evlendirmeyi çözüm olarak sunan yasa tasarısını savunan Adalet Bakanı ve çeşitli siyasetçiler gördük. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 3) Bütün kız çocuklarını cinsel obje, bütün erkek çocuklarını ise onlara cinsel tacizde bulunmaya hazır varlıklardan ibaret gösteren yanlış toplumsal algıyı onaylayan ve buna dayanarak “karma eğitime” karşı çıkan Milli Eğitim Bakanı gördük. 4) 6 yaşında kızını müridine eş olarak hediye eden tarikat şeyhi yargılanırken, taraftarlarının olayı protesto eden kadınlara “azgın azınlık” diye saldırmalarını seyreden İçişleri Bakanı ve Vali gördük. 5) Son genel seçimlerde Meclis’e taşınan, “Neye göre, kime göre çocuk?” diyerek çocuk yaşta evlilik adı altında cinsel istismarı savunan milletvekili gördük. 6) Yetmedi bu cümleyi bir kız çocuğu ile evlendirilen yakışıklı tarikat lideri dizi karakterine de tekrarlatan, toplumsal kutuplaşmayı azaltmak aldatmacasıyla sunulan diziler yapmayı iyi bir fikir olarak satanları gördük. 7) İstanbul Sözleşmesi’nden hukuksuz çekilmeyi alkışladıktan sonra; sıranın Çocukların Cinsel Suiistimal ve Cinsel İstismara Karşı Korunmasına İlişkin Avrupa Konseyi Sözleşmesi’ne (Lanzarote Sözleşmesi) geldiğini yazan “gazeteciler” gördük. 8) Çocuk yaşta evlilikleri Kuran’a dayandırarak “Evlilikle ilgili şeriatımız İslamın yaş haddi yoktur” diyerek evlenme yaşını bebeklere kadar indiren Sosyal Doku Vakfı Başkanı Nurettin Yıldız gibi sözüm ona “sivil toplum” mensuplarını ve onlar hakkında hiçbir işlem yapmayanları gördük. 9) Evlenme yaşının kız çocukları için 9, oğlan çocukları için 12 olabileceğini söyleyen devlet kurumu (Diyanet İşleri Başkanlığı) gördük. Bunlardan çok daha kötüsü: 10) Bu ülkede, yakalandıysa ve hukuka uygun yargılandıysa eğer, cinsel istismar faillerine mahkemelerde verilen cezalar Meclis’te infaz adı altında affedildi. En son Temmuz 2023’te yangından mal kaçırırcasına TBMM’de kabul edilen yasa ile çocuk cinsel istismarcıları ve kadın katilleri de salıverildi. 11) Adalet Bakanlığı 2019 yılında cinsel istismar verilerini sitesinden kaldırdı. Sadece Adalet Bakanlığı değil; ilgili hiçbir kurum istismarın önlenmesi için düşünmesi ve çalışması gereken kurum ve kişilere veri sağlamıyor. Zaten bir önleme eylem planı yapmak isteyen kurum var mı o da artık belli değil. 12) Çocuk pornografisinden milyarlar kazanan uluslararası suç çetelerinin Türkiye’de cirit atmalarına uzunca bir süredir göz yumuldu. 13) Cinsel suçlarda tutuklama ve mahkûmiyet kararı zaten neredeyse istisnai olarak verilirken, 7 Temmuz 2021’de Meclis’te kabul edilen 4. Yargı paketinde tecavüz ve çocukların cinsel istismarı suçlarında tutuklama için somut delil aranması kriteri getiren madde kabul edilerek cezasızlık politikaları pekiştirildi. *** Bu bildiriyi https:// esikplatform.net adresinde bulup mutlaka okumalısınız!",https://www.cumhuriyet.com.tr/yazarlar/emre-kongar/cocuklarimizi-koruyamuyor-muyuz-2191619
Emre Kongar,Yerel seçimlerde genel seçim taktikleri,26 Mart 2024 Salı,"Erdoğan, Atatürk Havaalanı’nda yaptığı son İstanbul mitingine, bütün Türkiye’yi İstanbul için seferber ettiğini belirterek ve İstanbul güzellemesi yaparak başladı: “Anadolu’da gittiğim her yerde söylüyorum. ‘İstanbul’daki hemşerilerinizi lütfen arayın, telefonlarınız dinmesin.’ İnşallah 1 Nisan’da İstanbul yeniden sahiplerine kavuşsun. Bu İstanbul ki Mihmandar-ı Nebevi Eyüp Sultan hazretlerinin uğrunda surları dibinde son nefesini verdiği yerdir. Bu İstanbul ki Osman Gazi’nin evlatlarına ‘İstanbul’u aç, gülzar yap’ diye vasiyette bulunduğu Kızılelma‘dır. Bu İstanbul ki Fatih Sultan Mehmet Han’ı 21 yaşında Fatih olarak dünyanın gördüğü en büyük hakanlardan biri yapmıştır. Bu İstanbul ki asırlar boyunca kendi vatandaşlarına yurt, mazlumlara umut, mağdurlara gönül köprüsü olan anne şehirdir. Bu İstanbul ki Roma’dan Bizans’a Osmanlı’dan Cumhuriyete adeta gergef gibi işlenerek sanat eserine dönüştürülmüş bir hazinedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu İstanbul ki şairlerin bir taşına dünyaları değişmediği, sadece bir semtini sevmeye ömrünün yetmeyeceğinden korktuğu şehirdir. Bu İstanbul ki ressamların asırlardır çizdikleri, seyyahların asırlardır gezdikleri halde, her defasında yeni güzelliklerini keşfettikleri şehirdir.” Arkadan “Balya balya, bavul bavul paralar bir yerlerden geliyor, bir yerlere gidiyor” diyerek CHP’nin İstanbul il binasının satın alınması sırasında çekilen görüntülerle yapılan dezenformasyonu kullandı. Katılanların sayısını az bulduğunu belirterek sitem de etti: “Şu an karşımda 650 bin kişi var. Biz bu meydanda 1.5 milyona alıştık bugün ise 650 bin kişi. Ama durmuyoruz” dedi. Elbette katılanların gerçek sayılarının genellikle liderlerin söylediklerinin yarısı kadar olduğunu da unutmamak gerek. *** Benim dikkat çekmek istediğim asıl konu, iktidarın, 31 Mart Yerel Seçimleri’nde de 2023 Genel Seçimleri’nde kullandığı taktikleri kullanıyor olması: 1) Din faktörü ve kimlik siyaseti. 2) Terör olgusu ve suçlaması. 3) Muhalefeti küçümsemek ve suçlamak. 4) Yapmadığı olumlu işleri yapmış, yaptığı baskı ve ayrımcılıkları yapmamış gibi ifade etmek. 5) Muhalif partilerin Demokratik rejimi korumak için giriştikleri her türlü ittifak arayışını sabote etmek; aralarını bozmak. *** Sanıyorum, iktidar artık vaat edebileceği hiçbir olumlu husus kalmadığı için, beşinci maddedeki bütün çabalarını Kürt seçmenler üzerinde yoğunlaştırmış görünüyor. 17 Mart 2024’te serbestiyet adlı X hesabından Ahmet Türk’ün şu sözleri yayımlandı: “Meclis’ten AK Partili isimlerle görüşüyoruz onlar da rahatsızlar, isim veremem, bu doğru olmaz. Biz bu ülkede diyalog ve barış istiyoruz. Ama CHP yapamaz. Neden? Derin devleti ikna edemez çünkü. Erdoğan isterse ikna edebilir.” Evrensel’in internet sitesinin 24 Mart’taki haberine göre, Hilvan’daki konuşmasında Leyla Zana da şunları söylemiş: “Geçmişte ve bugün CHP 100 yıla yakındır bu halkın emeklerini, duygularını ve tüm değerlerini sadece kendisi için kullanmak istedi. CHP şimdi ‘İstanbul’da Kürtler bize neden oy vermiyor’ diyor. 100 yıldır Kürt halkı bilinçlendi, örgütlendi, güç haline geldi ve bu iradeyi artık kendisi için kullanmak istiyor. Biz kimsenin uşağı değiliz. ‘Oyunu bana ver ama görünmez ol.’ Ama biz hayalet değiliz ki. Bizi aptal yerine koyuyorlar. Biz aptal bir halk değiliz, biz kadim bir halkız. Bu coğrafyanın en gelişmiş duygu ve düşüncelerine sahip olan kadim bir halkız. Bizi yok sayamazsın. Senin her şeye hakkın var ama bizim bir oy kullanmaya bile hakkımız yok. Bunu ne vicdan ne de ahlak kabul eder. O nedenle DEM bizim DEM’imiz diyoruz. Oyumuza sahip çıkalım. 31 Mart’ta onlar üzülse de sevinse de Kürtler kazanacak. Oyunuz sadece belediyeler için değildir, kimliğiniz ve varlığınız içindir.” *** Evet, ne demiştik: Dincilik, mezhepçilik ve etnikçilik üzerine dayalı kimlik siyaseti, Demokratik Rejim’in en büyük düşmanıdır!",https://www.cumhuriyet.com.tr/yazarlar/emre-kongar/yerel-secimlerde-genel-secim-taktikleri-2189746
Emre Kongar,Kirazlı’daki Alamos’un öyküsü,23 Şubat 2024 Cuma,"Akın Kösetorunu adlı okurum, Çanakkale Kirazlı’daki Alamos Şirketi’nin öyküsünü yollamış. Öykünün ana hatlarını aşağıda özetledim. Bunlar okurumun anlattıkları. Firma Türkiye ile davalı. Bu mektupta anlatılanlara karşılık firmanın veya resmi makamların yanıtları varsa, sütunum elbette onlara da açıktır. *** Türk hükümetine ödenecek vergi, pay ve harçlardan tasarruf etmek için bu miktar düşük bile gösterilmiş olabilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Amaç, Türkiye’de siyasi idare değişir ya da projeler yargıya veya bürokrasiye takılırsa, Uluslararası Tahkim Mahkemesi’ne gidebilmek. Çünkü Kanada ile Türkiye arasında tahkim anlaşması yok, oysa Hollanda ile var. Nitekim, firma şu anda ruhsat yenilenmediği için zarara uğradığını iddia ederek Türk hükümetine karşı 1 milyar dolarlık tazminat için Londra Tahkim Mahkemesi’ne başvurmuştur ve dava sürmektedir. Yani, ciddi bir yatırım yapmayacağı gibi, madeni minimum işletme sermayesi ile işletecektir. Esas yatırım devletten alınan teşviklerdir. Yani, Ankara’daki ofislerinin kirası ve 3-5 personelin maaşları dışında Türkiye’ye gelen para, yatırım falan yoktur. Böylece, Türkiye’nin yeraltı ve doğal kaynakları yurtdışında alınıp satılan meta haline gelmiştir. Örneğin Kirazlı ruhsatı önce Teck tarafından Fronteer’e 40 milyon dolara satılmış, Fronteer de daha sonra 90 milyon dolara Alamos’a satmıştır. Aynı şekilde, Artvin Cerattepe’deki altın/bakır madeninin ruhsatı da yine Teck tarafından Toronto’da Inmet firmasına 20 milyon dolara satılmıştır. *** Sevgili okurlarım, bu iddiaların arkasından insanın aklına hemen şu sorular geliyor: 1) Maden arama izinlerini, ruhsatlarını, teşviklerini, vergi affı kararlarını, kim, neler karşılığında vermektedir? 2) Maden işletmelerini, kim, nasıl denetlemektedir? 3) Kamuoyunda “Pamuk Prenses ve Yedi Cüceler” denen ünlü şirketlerin bu maden sömürüsündeki yerleri ve rolleri nedir?",https://www.cumhuriyet.com.tr/yazarlar/emre-kongar/kirazlidaki-alamosun-oykusu-2178458
Emre Kongar,Kubilay Olayı nedir?,08 Mart 2024 Cuma,"Dünkü yazımı “Sevgili okurlarım, İzmir Milletvekili Sayın Sevda Erdan Kılıç haklıdır: Bu olay, (öğrencilerin Kubilay’ı katledenlerin arasında olan birinin türbesine/mezarına götürülmeleri olayı) Anayasa’da tanımlanan Türkiye Cumhuriyeti Devleti’ne ve Milli Eğitim Bakanlığı’nın yasayla belirlenen amacına karşı bir saldırıdır. Sorumluları mutlaka cezalandırılmalıdır!” diyerek bitirmiştim. Sonradan düşündüm: “Acaba yedek subaylık görevini yapan öğretmen Kubilay’ın şeriat isteyen isyancılar tarafından nasıl şehit edildiğini kaç kişi biliyordur?” 8 Mart Dünya Kadınlar Günü’nde, Kubilay olayını (Wikipedia’daki metni esas alarak) özetliyorum ki kadınlar bugünkü özgürlüklerine nasıl kavuştuklarını ve ödenen bedelleri iyice anlasınlar ve bu özgürlüklerini yerel seçimlerde de korusunlar! Kubilay ya da Menemen olayı esas olarak, 23 Aralık 1930 günü, İzmir’in Menemen ilçesinde, askerliğini yedek subay Asteğmen olarak yapmakta olan öğretmen Mustafa Fehmi Kubilay’ın ve onun yardımına koşan bekçiler Hasan ve Şevki’nin, kendini mehdi ilan eden Derviş Mehmet liderliğinde şeriat isteyen bir grup tarafından şehit edilmeleridir. Şeriat ile laiklik arasındaki mücadeleyi vurgulaması açısından Cumhuriyet tarihinin önemli olaylarından biri kabul edilir. Olaylardan sonra bölgede sıkıyönetim ilan edilmiş, Divanıharp’te yargılanan failler idam dahil çeşitli cezalara çarptırılmıştır. Olay, 23 Aralık 1930 sabahı Manisa’dan Menemen’e gelen dördü silahlı altı kişinin, bir camiden aldıkları yeşil sancağı sabah namazından sonra ilçe meydanına dikerek silah zoruyla etraflarına adam toplamalarıyla başlar. Sarıklı ve cüppeli bu kişilerin, Şeyh Esat’ın Manisa’da Nakşibendi tarikatını yaymakla görevlendirdiği Laz İbrahim Hoca tarafından yönlendirildiği iddia edilir. Halkın da katılmasıyla isyancı grup kısa zamanda büyür. İlk eylemciler arasında, Giritli Derviş Mehmet, Şamlı Mehmet, Sütçü Mehmet Emin, Nalıncı Hasan ve Küçük Hasan vardır. Derviş Mehmet cemaate kendini mehdi olarak tanıtır ve dini korumaya geldiklerini söyler... Arkalarında 70 bin kişilik halife ordusu olduğunu, öğle saatlerine kadar şeriat bayrağı altında toplanmayanların kılıçtan geçirileceğini belirtir. Eylemciler, meydana diktikleri ve şeriat sancağı olarak adlandırdıkları yeşil bayrağın çevresinde dönmeye, tekbir getirmeye ve zikretmeye başlarlar. “Şapka giyen kafirdir. Yakında yine şeriata dönülecektir” diye bağırarak isyanı başlatırlar. Bayrağın altından ahaliden bazı kişileri geçirirler. Bunlar arasında fabrika işçisi Hayimoğlu Jozef gibi gayrimüslimler de vardır. Eyleme katılan vatandaşların bir kısmının halife ordusunun geleceği korkusuyla boyun eğdiği iddia edilir. Olay devam ederken Yüzbaşı Fahri Bey gelir ve eylemcilere dağılmalarını söyler. Buna karşılık Giritli Mehmet, şeriat ilan ettiklerini ve dağılmayacaklarını belirtir. Yüzbaşı Fahri Bey, olay yerinden ayrılıp eylemcileri 43. Piyade Alayı’na bildirir. Alay komutanı, Asteğmen Kubilay’ı bir manga askerle birlikte olay yerine gönderir. Kubilay tek başına eylemcilerin arasına girer ve onları teslim olmaları için ikna etmeye çalışır. Bu sırada eylemcilerden biri ateş ederek Kubilay’ı yaralar. Askerler, ataşe ateşle karşılık verirler ama tüfeklerinde gerçek mermi yoktur! Değerli okurlarım, olayın bundan sonrası tam bir çılgınlıktır: Çünkü şeriat isteyen ve Kubilay’a ateş ederek onu yaralayan isyancılara, onları korkutmak için ateşle karşılık veren askerlerin tüfeklerinde manevra mermisi vardır... Bu mermiler şeriat isteyen isyancıları elbette etkilemez. Ve Derviş Mehmet, mukaddes bir işle görevlendirildiği için kendisine kurşun işlemediğini iddia ederek saldırıyı korkunç bir boyuta tırmandırır! Yüreğim kanayarak size aktardığım bu vahşi olay burada bitmiyor elbette.",https://www.cumhuriyet.com.tr/yazarlar/emre-kongar/kubilay-olayi-nedir-2183292
Emre Kongar,Dinciler için adalet dersleri,25 Şubat 2024 Pazar,"Sevgili okurlarım, insanlar, ahlak ve adalet bilinçleri olmadan doğarlar. Gerek kimlikleri gerekse ahlak ve adalet bilinçleri, onlara sonradan, önce aileleri, sonra da içinde bulundukları toplum ve ilişkiler tarafından verilir. Elbette bütün dini, etnik ve milli kimlikler, kendilerine has ahlak ve adalet anlayışlarına sahiptir. Tarihsel olarak ahlak ve adalet kavramları, insanlığın Toplayıcı Avcı dönemlerinde Aşiretler, Tarım Devrimi döneminde Tek Tanrılı Din devletleri tarafından oluşturulmuştur. Daha sonra gelen Endüstri Devrimi dönemi, ulusal kimlikleri oluşturmuş, ahlak ve adalet kavramları da “milli” nitelikler kazanmıştır. Çağımızdaki Bilişim Devrimi, Endüstri Devrimi döneminde filizlenmeye başlayan Demokrasi ve İnsan Hakları kavramlarına dayalı olarak bütün insanları doğuştan eşit sayan bir ahlak ve adalet anlayışını geliştirmeye çalışmaktadır. Atatürk’ün kurduğu Türkiye Cumhuriyeti, Demokratik, Laik ve Sosyal Hukuk Devleti aşamasına erişmeye çalışırken, bu iktidar yönetiminde, insanlığın Tarım Devrimi dönemindeki “Din Devleti” anlayışına doğru, geri götürülmek tehlikesiyle karşı karşıyadır. Harika Bir Haber Türkiye’nin En Geniş Kapsamlı İşitme Cihazları Best Hearing Aids Çağımızda, “dindarlık” elbette inanca dayalı bir kimliktir ve aynen “dinsizlik” gibi, bir insan hakkıdır. Buna karşılık, “dincilik” bir inancın, menfaat elde etmek için, özellikle siyasette ve hukuk gibi, tıp gibi mesleklerin icrasında, kötüye kullanılmasıdır; Demokratik, Laik ve Sosyal Hukuk Devleti Anayasası’na ve rejimine de aykırıdır üstelik de suçtur! *** “İslam felsefesinde adalet”, öncelikle ontolojik bir kavram olarak ele alınmış ve bu kavram, varoluş/yaradılış/doğum sırasında her varlığın, kendi mertebesine göre “İlk Varlık”tan (el Vücudü’l-evvel, Allah) bir varlık payı alması şeklinde açıklanmıştır. İslam filozofları ilahi iyiliğe/yaradılışa bağlı olarak adaletin, varlık sahnesinde yer alan her varlığın bütün gelişim safhalarında ve hatta her parçasında meydana geldiğini söylemişlerdir. (Yani İslama göre adalet, her insanın doğuştan sahip olduğu bir bilinçtir. E.K.) Eflatun’dan beri devam eden ve İslam ahlakçılarınca bazı değişikliklerle benimsenen görüşe göre, insan nefsinin düşünme veya bilgi gücü, öfke gücü ve şehvet gücü olmak üzere üç temel gücünden üç fazilet/erdem doğar. Bunlar sırasıyla hikmet (bilim ve akılla gerçeğe ulaşma), şecaat (cesaret, yiğitlik) ve iffettir (namus). Adalet ise bu üç faziletin/erdemin gerçekleşmesiyle kazanılan ve hepsini içine alan dördüncü temel fazilettir/erdemdir. (Dikkat, İslama göre “Adalet”, hikmeti, şecaati ve iffeti, yani gerçeğe ulaşmayı, cesareti ve namusu da içerir. E.K.) Gazali şöyle der: “Adalet sıfatı kaybolursa bundan fazlalık veya eksiklik (ifrat-tefrit) şeklinde iki taraf doğmaz; sadece zıddı ve karşıtı doğar ki o da cevrdir.” (Cevr, zulüm demektir; Gazali, “Adalet yoksa zulüm vardır” diyor sevgili okurlarım. E.K.) *** Yazdıklarımda, söylediklerimde, suç unsuru arayan “dinciler” olursa “İslam felsefesinde adalet” konusunda, alıntı ve açıklama yaptığım Türkiye Diyanet Vakfı İslam Ansiklopedisi’ne bakmalarını öneririm. Ama onlara asıl önerim, “dinciliği” bırakıp mesleklerini, Anayasa’nın öngördüğü, çağdaş laik Hukuk Devleti kurallarına göre icra etmeleridir. Yoksa “suçlu” ararken, kendileri “suç işleyen” durumuna düşeceklerdir!",https://www.cumhuriyet.com.tr/yazarlar/emre-kongar/dinciler-icin-adalet-dersleri-2179133
Emre Kongar,"Adayları bırak, altına bak!",20 Şubat 2024 Salı,"İktidar tarafından yönlendirilen ve iktidarın dilini kullanan medya, CHP içinde yönetim değişikliğinden memnun olmayanlar, aday belirlemekte yapılan beceriksizliklere ve hatalara kızanlar, her şeyi bir yana bıraktılar, CHP’nin belediye başkanı adaylarını tartışıyor ve eleştiriyorlar. Oysa bu sırada gözü dönmüş Emperyalist altın arayıcıları, toprağımızı ve yeraltı sularımızı zehirleyip, derelerimizi, ırmaklarımızı da tehlikeye atarak altınlarımızı alıyor ve madencilerimizi de katlediyor. *** Seçim yaklaştığı için, belediye başkanı adaylarının tartışılması olağan. CHP’de lider ve kadro değişikliği olduğu için, CHP adaylarının tartışılması da normal. Normal ve doğal olmayan, bu tartışmaların, Altın Sömürüsünün ve doğa zehirlenmesinin önüne geçmesi. Oysa bu seçimde ya iktidarın adayları kazanacak; hortumlama ve baskılama artacak... Ya da muhalefetin adayları kazanacak ve bir ölçüde de olsa, baskıların artma hızı ve hortumlama miktarı sınırlanacak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** İliç’teki felaket hakkındaki bir uzman raporunu dün www.kongar.org adresindeki sitemde yayımladım. Sayın Haluk Dural’ın bu altın soygununu ve doğa katliamını önlemek için yaptığı önerilerin özet bölümünü tekrar, biraz kısaltarak yayımlıyorum. a- Yabancı firmalar, kendi ülkelerinde uyguladıkları çevreye duyarlı madencilik yerine, ülkemizde, doğayı tahrip eden, düşük maliyetli yöntemlerle madencilik ve üretim yapmaktadırlar. b- Altın ve gümüş gibi soy metallerin üretim teknolojisinde siyanür kullanımından başka bir yöntem yoktur. c- Altın ve gümüş üretiminde yeraltı madenciliği zorunlu olmalı, açık işletme yasaklanmalıdır. d- İşletmelerin “tank liçi” kullanması zorunlu olmalı, yığın liç yöntemi yasaklanmalıdır. e- Atık havuzları ve havuz baraj yapımı şartnameleri daha kapsamlı olmalıdır. f- Atık havuzlarına verilen siyanürlü atıkların üzerinde toplanan sular, arıtma tesislerinde arıtılarak yeniden maden üretiminde kullanılmalıdır. g- 3213 sayılı Maden Kanunu’nun 14. maddesinde belirtilen “Altın, Gümüş, Platin ...” madenlerinin üretiminde alınacak devlet hakkı, “ocak başı yüzde 2” ifadesi iptal edilerek üretilen “nihai ürün” miktarının (kg olarak) yüzde 50’si yapılmalıdır. h- ABD’nin Montana ve Wisconsin eyaletleri, Çek Cumhuriyeti, Macaristan, siyanür madenciliğini yasaklamıştır. i- Altın siyanürlemenin yasaklanması Romanya Parlamentosu tarafından reddedilmiştir. j- AB de madencilik endüstrilerinden kaynaklanan atıkların yönetimine ilişkin bir talimatnameyi kabul etmiştir... Talimatnamenin 14. Maddesi uyarınca şirketlerin, maden bittikten sonra temizliğin sağlanması için mali garantiler vermeleri zorunlu hale getirilmiştir. k- Maden şirketinin, üçüncü taraf denetimleri ile çevresel etkileri azaltmayı amaçlayan “Siyanür Yasası”nı imzalaması şart koşulmalıdır. l- Yukarıdaki (g), (j) ve (k) şıklarında belirtilen hususlar 3213 sayılı Maden Kanunu’na eklenmelidir. Maden kanununa eklenecek bu düzenlemelerle, hiçbir yabancı firma Türkiye’de altın madeni işletmeye talip olmaz. Bu nedenle Etibank yeniden ihya edilmelidir. *** Özetle “adayları bırak, altına bak!” CHP’liler ve yurtsever politikacılar, doğamızı ve madencilerimizin hayatını korumak amacıyla ülke çapında harekete geçmek için daha ne bekliyorlar?",https://www.cumhuriyet.com.tr/yazarlar/emre-kongar/adaylari-birak-altina-bak-2177310
Emre Kongar,Erdoğan’ın konuşmaları ve yeniden cumhurbaşkanlığı yemini,29 Şubat 2024 Perşembe,"Cumhurbaşkanı Erdoğan, 31 Mart 2024 Yerel Seçimleri öncesinde, düzenlenen mitinglerde, verdiği demeçlerde, muhalefeti eleştiriyor, AKP’yi ve AKP adaylarını övüyor. Yaptığı konuşmalar ve verdiği mesajlar bana yeniden Cumhurbaşkanlığı yeminini anımsattı. *** Erdoğan, 2014, 2018 ve 2023 yıllarında, üç kez, TBMM, Türk milleti ve tarih önünde, namusu ve şerefi üzerine aşağıdaki yemini etti: Cumhurbaşkanı sıfatıyla: Devletin varlığı ve bağımsızlığını... Vatanın ve milletin bölünmez bütünlüğünü... Milletin kayıtsız ve şartsız egemenliğini... Koruyacağıma Anayasaya... Hukukun üstünlüğüne... Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Demokrasiye... Atatürk ilke ve inkılaplarına... Ve laik Cumhuriyet ilkesine... Bağlı kalacağıma Milletin huzur ve refahı... Milli dayanışma ve adalet anlayışı... İçinde Herkesin insan haklarından ve temel hürriyetlerinden yararlanması ülküsünden... Ayrılmayacağıma Türkiye Cumhuriyeti’nin şan ve şerefini korumak, yüceltmek... Ve üzerime aldığım görevi... Tarafsızlıkla yerine getirmek için... Bütün gücümle çalışacağıma... Büyük Türk Milleti ve tarih huzurunda... Namusum ve şerefim üzerine... Ant içerim. *** Sevgili okurlarım, yorum sizin!",https://www.cumhuriyet.com.tr/yazarlar/emre-kongar/erdoganin-konusmalari-ve-yeniden-cumhurbaskanligi-yemini-2180541
Emre Kongar,Bizim paramızla bizim oyumuz satın alınır mı?,05 Mart 2024 Salı,"İktidar büyük bir telaş içinde: Muhalefetin 14- 28 Mayıs 2023 Genel Seçimleri yenilgisinden kaynaklanan moral çöküntüsü geçtikçe, belediyelerdeki şansının gitgide azaldığının farkında. Çünkü sadece genel bütçedeki paraları değil, kentlerin kaynaklarını da hortumlayarak kendi oligarşisine aktardığı için... Bir yandan bütün ulusal kaynaklar tükendi ve ancak çok yüksek bir enflasyonla halkın cebindeki paraya el koyabiliyor ve böylece büyük bir geçim sıkıntısı yaratıyor... Öte yandan gerek genel bütçeden gerekse belediyelerden gelen paralarla yeterli kentsel hizmetler yapamadığı ve yirmi yıldan uzun süredir iktidarda olduğu için, dile getirebileceği vaat de kalmadı. *** İktidar bütün bu nedenlerle, 31 Mart Yerel Seçimleri’ne giderken, yoğun bir din istismarına ilave olarak hem negatif propaganda yapıyor hem de Özal’ın başlattığı ve bu nedenle İstanbul’u da kaybettiği siyasal şantaja devam ediyor. Erdoğan, Antakya’da AKP’nin Hatay İlçe Belediye Başkan Adayları Tanıtım Toplantısı’nda yaptığı konuşmada şöyle diyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Merkezi yönetimle yerel yönetim el ele vermezse, dayanışma halinde olmazsa o şehre herhangi bir şey gelmez. Hatay’a geldi mi? Şu anda Hatay garip kaldı, mahzun kaldı” Hızını alamıyor, asıl göz diktiği İstanbul’da da açık seçik bir biçimde siyasal şantaja devam ediyor: “Şu anda bu ülkeyi kimler yönetiyor? Biz yönetiyoruz. Şu anda İstanbul’da bulunan bu zat veya zevat, böyle bir imkâna sahip mi? Değil. Fakat 31 Mart’tan itibaren inşallah Murat Kurum kardeşimizle birlikte AK Parti yerel yönetimi ile Cumhur İttifakı, Ankara’da el ele verdiğimiz zaman herhangi bir sarkma söz konusu olmayacak ve yola emin adımlarla yürüyeceğiz.” Bu çıkışlarıyla yetinmeyen Erdoğan’ın, bütün iktidar mensuplarına da İstanbul’a odaklanmaları için talimat verdiği anlaşılıyor. Hazine ve Maliye Bakanı Mehmet Şimşek, “Güneydoğu Sofrası İstanbul Buluşması” adlı toplantıda İBB Başkan adayı Murat Kurum’a şu sözlerle destek veriyor: “Eğer büyükşehir iyi çalışırsa inanın daha verimli şirketlerimiz olur. Çünkü evden işe, işten eve daha az zaman harcarsınız. O nedenle Murat kardeşimiz gelirse metro çalışmaları hızlanırsa herkes kazanır. Çalışan kardeşimiz kazanır daha az strese girer, şirketlerimiz kazanır daha yüksek verimlilikle çalışır. Dijital çağı yakalamamız lazım ve onun için fark yaratmanın yolu Murat kardeşimizi güçlü bir şekilde desteklemekten geçiyor.” *** Uzun lafın kısası, iktidar, bizim paramızla bize siyasal şantaj yapıyor: Bizim vergilerle ödediğimiz paraları, bize hizmet için değil, kendi iktidarını devam ettirmek için kötüye kullanıyor. Aynen, bir türlü bitiremediği başımızdaki terör belasını muhalefeti suçlamak için kullandığı ve mukaddes din duygularını da siyasal amaçlarla istismar ettiği gibi!",https://www.cumhuriyet.com.tr/yazarlar/emre-kongar/bizim-paramizla-bizim-oyumuz-satin-alinir-mi-2182153
Emre Kongar,12 Mart!,12 Mart 2024 Salı,"Bugün, ülkemizi bu karanlık döneme taşıyan askeri müdahalenin, 12 Mart 1971 darbesinin 53. yıldönümü. Sevgili okurlarım, Çok Partili Dönemin darbeler tarihini ve bu darbelerin arkasındaki iç ve dış süreçleri iyi bilmeden, 12 Mart 1971 darbesinin anlamını iyi kavramak olanaklı değildir. Bu nedenle arka plan konusunda çok kısa bir toplumbilimsel anımsatma ile işe başlamak gerekiyor! Mustafa Kemal Atatürk, Serbest Cumhuriyet Fırkası ile, ciddi bir deneme yapmış olmasına rağmen, Çok Partili Düzen’e geçememişti... Çünkü toplumsal, ekonomik, kültürel ve siyasal yapı, yapılan büyük reformlara rağmen, henüz, nüfusu köle köylü aşamasından özgür kentli aşamasına taşıyamamıştı. Toprak Ağaları ile Din Adamları egemenliğindeki nüfus, Demokratik Rejimi kuracak ve sürdürecek çağdaş bir sınıfsal niteliğe ve bilince erişememişti. Toplum hâlâ Toprak Ağalarının ve Tarikatların (din adamlarının) egemenliğindeydi. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu egemen sınıflar, Cumhuriyet reformlarına rağmen, özellikle de bu reformlara karşı direnerek varlıklarını ve güçlerini sürdürüyorlardı. İsmet İnönü, biraz Atatürk’ün Cumhuriyet Devrimi’ni tamamlamak için, biraz da İkinci Dünya Savaşı sonrasında esen Demokrasi rüzgârlarının ve Sovyet taleplerinin yarattığı korkunun etkisiyle Çok Partili Düzen’e geçti. Ama toplumda, dünyada Demokratik Rejimi kuran sınıflar, yani çağdaş bir sermaye sınıfı ile güçlü bir işçi sınıfı yoktu. Onun yerine, Cumhuriyeti kuran Devrimcilerin karşısına muhalefet olarak Toprak Ağaları ve Din Adamları (tarikatlar) çıktı. Bu sınıflar ise Cumhuriyetin tasfiye etmek istediği, Ortaçağ kalıntılarıydı. Sonunda, Çok Partili Rejim’e geçilince, Cumhuriyeti kuran Devrimcilerin yerine, “tarihsel olarak geriden gelen bu sınıfları” temsil eden, Cumhuriyet düşmanı “gerici” politikacılar egemen oldu. Bunlar Cumhuriyet değerlerine karşı olduklarından Demokratik Rejimi, ileri taşımak yerine, geri götürmeye çalıştılar. Çok Partili Rejim’in ilk darbesi, Menderes’in TBMM’de, 15 milletvekilinden kurduğu Tahkikat Encümeni’ne, 28 Nisan 1960’ta, yargı erkinin bütün yetkilerini aktarması ile Anayasa’yı ihlal etmesi sonunda ortaya çıkan bir sivil darbedir. 27 Mayıs 1960 Askeri Darbesi, Demokrat Parti’nin Demokratik Rejimi yıkarak yaptığı bu Sivil Darbe’ye karşı, Demokratik Rejimi korumak için yapılmış bir müdahaledir. Bu müdahale sonunda Türkiye’ye çağ atlatan 1961 Anayasası kabul edilmiştir. İşte 12 Mart 1971 müdahalesi, 27 Mayıs Askeri Darbesi’ne ve 1961 Anayasası’na karşı yapılan bir Askeri Darbedir. Dönemin Genelkurmay Başkanı Orgeneral Memduh Tağmaç, darbenin nedenini “Sosyal uyanış ekonomik kalkınmayı aştı” diye son derece açık seçik bir biçimde belirterek demokrasiye karşı tavrını net olarak ortaya koymuştu! İlhan Selçuk Ziverbey Köşkü’nde işkenceye tabi tutuldu. 12 Mart 1971’de, Demokrasi’ye karşı yapılan Askeri Darbe’yi destekleyen Cumhurbaşkanı, Cevdet Sunay’dı. Sunay, “Türkiye’yi solcu gençlere mi emanet edeceğiz, elbette vatanını milletini seven, milliyetçi, mukaddesatçı İmam Hatip mezunlarına” diyerek 1961 Anayasası’nı hacamat eden 12 Mart 1971 darbesinin destekçisi olmuştu. 12 Mart 1971, kısa bir Ecevit Erbakan koalisyonundan sonra, 1975 yılında Birinci Milliyetçi Cephe Hükümeti’ne, o da yine kısa bir Ecevit hükümetinden sonra, 1980 Darbesi’ne yol açtı ve Türkiye 1982 Anayasası ile bugünlere getirildi. Ama yılmadan, usanmadan, Demokrasi için direnmeye ve mücadeleye devam edeceğiz!",https://www.cumhuriyet.com.tr/yazarlar/emre-kongar/12-mart-2184615
Emre Kongar,3 Mart Devrimi geri çevrilemez!,03 Mart 2024 Pazar,"Türkiye Büyük Millet Meclisi, 3 Mart 1924’te üç önemli Devrim Yasası’nı kabul etti. 1) Hilafetin ilgası (kaldırılması) 2) Şeriye ve Evkaf Vekâleti ile Harbiye Vekâleti’nin kaldırılması 3) Tevhidi Tedrisat (Öğretim Birliği) Bu adımın Cumhuriyetin ilanından sadece dört ay sonra atıldığını anımsarsak onun önemini ve anlamını daha iyi kavrarız. Mustafa Kemal Atatürk’ün Cumhuriyeti kurduktan dört ay sonra nelerle meşgul olduğunu vurgulamak için, bizim Zülâl Kalkandelen ile birlikte yazdığımız DEVRİMİN VE KARŞI DEVRİMİN YÜZ YILI kitabımızdan o yılın mart ayına ilişkin zamandizini alıntıladım. *** 1 Mart: Gazi Mustafa Kemal Paşa, TBMM’nin ikinci dönem birinci toplantı yılını açarken yaptığı konuşmada, öğretimin birleştirilmesi ve ordunun siyasetten ayrılmasının gereğine işaret etti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2 Mart: Halk Fırkası grup toplantısında, Şeriye ve Evkaf Vekâletlerinin kaldırılmasına ve öğretimin birleştirilmesine karar verildi. 3 Mart: Hilafet kaldırıldı. Şeriye ve Evkaf Vekâleti kaldırıldı. (Laik devlete doğru ilk adım.) Tevhidi Tedrisat Kanunu kabul edildi. Böylece bütün okullar MEB’e bağlandı. Bu kanunda, İstanbul Darülfünunu’na bağlı bir İlahiyat Fakültesi açılacağı da belirtildi. Dinsel öğretim yasaklandı. Erkân-ı Harbiye-i Umumiye Vekâleti kaldırıldı. (Genelkurmay Başkanlığı, hükümet ve siyaset dışına çıktı.) Diyanet İşleri Başkanlığı kuruldu. Vakıflar Genel Müdürlüğü kuruldu. Türk-Alman Dostluk Antlaşması Ankara’da imzalandı. 4 Mart: İstanbul Müftülüğü yayımladığı bir bildiriyle, bundan böyle cuma namazlarında okunan hutbede, halifenin adı yerine Millet ve Cumhuriyetten söz edilmesi ve milletle Cumhuriyetin saadet ve tealisi (yükseltilmesi) için dua edilmesi gereği ilgililere bildirildi. Halife Abdülmecit ve yakınları sınır dışı edilerek İsviçre’ye gönderildi. 5 Mart: İktisat Vekâleti yerine Ziraat Vekâleti ve Ticaret Vekâleti kuruldu. 6 Mart: 2. İnönü Hükümeti, 3 Mart 1924’te Hilafetin ve bu nedenle de Şeriye ve Evkaf Vekâleti’nin ve ayrıca Erkan-ı Harbiye-i Umumiye Vekâleti’nin kanunla kaldırılması üzerine yeni bir kabine oluşturulması için başbakanlıktan çekilen İsmet Paşa tarafından kuruldu. (2. Cumhuriyet hükümeti, 22 Kasım 1924’te sona erdi.) 8 Mart: Dinsel mahkemeler kaldırıldı. Birinci devre Meclis üyelerine İstiklal Madalyası verilmesi kararlaştırıldı. 11 Mart: Diyarbakır-Ergani demiryolu inşası kabul edildi. 18 Mart: Köy Kanunu kabul edildi. 19 Mart: TC Ziraat Bankası Bütçe Kanunu ile çok yönlü bir kredi kuruluşu haline getirildi. 23 Mart: TBMM’de Cumhurbaşkanı’nın Meclis’i feshetme yetkisi reddedildi. Samsun-Sivas-Ankara demiryollarının inşası kanunu kabul edildi. 26 Mart: Darülfunun Hukuk Fakültesi öğrencileri üç günlük boykot ilan etti. 27 Mart: Halk Fırkası, İsmet (İnönü) Paşa’ya güvenoyu verdi. 30 Mart: Kurtuluş Savaşı sırasında Şeyhülislam Dürrizade’nin Mustafa Kemal ve arkadaşlarını ölüme mahkûm eden fetvasına karşı 50 müftü ile birlikte Mustafa Kemal ve arkadaşlarını aklayan fetvayı yayımlayan Mehmet Rifat (Börekçi), Diyanet İşleri Başkanlığı’na atandı. *** Demokratik, laik ve sosyal hukuk devleti yapısını ve işleyişini hedefleyen Türkiye Cumhuriyeti: Kan ve gözyaşı ile mucizevi bir biçimde kazanılan bir İstiklal Savaşı sonrasında, İnsanlığın evrim çizgisine uygun bir biçimde... Tarihte eşi görülmemiş hızlı bir sıçrama ile kuruldu. Hiç merak etmeyin: Üç beş kişinin cebini doldurmak için zaman içinde geri götürülmeye çalışılan bu devlet... Kişisel bir iktidarın saldırısına direnecek kadar sağlam temellere ve onun değerini bilen yurttaşlara sahiptir.",https://www.cumhuriyet.com.tr/yazarlar/emre-kongar/3-mart-devrimi-geri-cevrilemez-2181513
Emre Kongar,Kubilay/Menemen Olayı (2),10 Mart 2024 Pazar,"Şeriatçı ayaklanmanın, Cuma günü Wikipedia’dan aktarmaya başladığım dehşet verici öyküsüne, bugün devam ediyorum. Şeriat isteyen isyancıların arasına tek başına giren Kubilay’a ateş edilerek yaralandığını gören askerler buna ateşle karşılık verirler. Ancak eğitim görevine gitmek üzere hazırlanan Alay’dan yollanan askerlerin tüfeklerinde öldürücü etkisi olmayan manevra mermileri vardır. Derviş Mehmet bunun üzerine, “Bakın bana kurşun işlemiyor” diyerek halkı kutsal bir vazifesi olduğuna ikna etmeye çalışır. Kubilay yaralı halde uzaklaşarak cami avlusuna sığınır ancak Derviş Mehmet ve arkadaşları peşinden gelirler. Derviş Mehmet, çantasından testere ağızlı bağ bıçağını çıkarır ve Kubilay’ın başını bedeninden ayırır. Bir görgü tanığının ifadesine göre Derviş Mehmet, Kubilay’ın başını kestikten sonra akan kanını avuçlarıyla içmiştir. İsyancılar Kubilay’ın başını yeşil bayrağın sopasına dikmeye çalışırlar ancak başaramazlar; kesik başı bayrağın sopasına iple bağlarlar. Şık ve Zarif Yemek Takımlarıyla Sofrana Unutulmaz Anlar Kat Her zevke hitap eden, zarif detaylarla tasarlanmış yemek takımı koleksiyonları ile sofrana değer kat. Porland Şimdi satın al Mahalle bekçisi Hasan, olayı fark edince evine koşarak tabancasını alıp yüksek bir noktaya çıkar ve saldırganlara ateş ederek ikisini yaralar, ancak kendisi de bu çatışmada şehit olur. Aynı çatışmada, bekçi Şevki de saldırganlar tarafından şehit edilir. Olay yerine gelen takviye birliklerin “Teslim ol!” çağrısına uymayan eylemciler ile askerler arasında çatışma çıkar. Çatışma sırasında Şamdan Mehmet, Derviş Mehmet ve Sütçü Mehmet ölür. Kaçmaya çalışan dördüncü Mehmet ise yandaşlarıyla birlikte tutuklanır. Eylemcilerden Nalıncı Hasan ve Ali Oğlu Küçük Hasan kargaşadan yararlanıp kaçarlar. Yaralı ele geçirilen Mehmet Emin daha sonradan sorgulanınca kaçan iki kişinin kimliği tespit edilir. Kaçan bu iki eylemci daha sonra Manisa’nın Ahiler köyünde yakalanarak Menemen’e getirilir. Dört gün sonra, 27 Aralık 1930 günü Dolmabahçe Sarayı’nda Atatürk’ün başkanlığında bu konu ile ilgili bir toplantı yapılır. Atatürk 28 Aralık 1930’da orduya gönderdiği başsağlığı telgrafında, “Mürtecilerin gösterdiği vahşet karşısında Menemen’deki ahaliden bazılarının alkışla tasvipkâr bulunmalarının bütün cumhuriyetçi ve vatanperverler için utanılacak bir hadise” olduğunu belirtir. 31 Aralık 1930 günü Menemen ilçesi ile Manisa ve Balıkesir’in merkez ilçelerinde 1 Ocak 1931’den itibaren 1 ay süre ile Fahrettin Altay komutasında sıkıyönetim ilan edilir ve 1. Kolordu Komutan Vekili General Mustafa Muğlalı başkanlığında bir Divanıharp kurulur. Olaya katılan 105 sanık, Anayasayı cebren tağyir, eyleme iştirak ve azmettirme ve Derviş Mehmet’in mehdilik iddiasıyla harekete geçtiğini bildikleri halde zamanında hükümete haber vermeme veya tarikat ayini icra ettikleri suçlamalarıyla Divanıharp’te yargılanmaya başlanır. 29 Ocak’ta mahkeme 36 (ölmüş olan bir sanık ile birlikte 37) kişinin idama mahkûm edilmesine, 40 kişinin salıverilmesine, 27 sanığın beraatine, 41 sanığın çeşitli hapis süreleriyle cezalandırılmalarına karar verir. Karar Meclis’in onayına sunulur. İdam hükümlülerinin altısı küçük yaşta olduğundan cezaları ağır hapse çevrilir. Diğer 28 idam mahkûmu, 3 Şubat 1931 gecesi Menemen’de idam edilir. TBMM Adalet Divanı ayrıca iki idamlığın da cezasını iki yıl hapse çevirir. Bazıları Kubilay’ın başının kesildiği yerde asılır. Mahkûmlardan biri idam sehpasının önünden kaçar ama iki hafta sonra yakalanır ve ertesi gün idam edilir. 26 Aralık 1934 tarihinde Menemen’de Kubilay ve iki bekçi için bir anıt dikilir. Anıtın üzerinde şöyle yazar: “İnandılar, dövüştüler, öldüler. Bıraktıkları emanetin bekçisiyiz.”",https://www.cumhuriyet.com.tr/yazarlar/emre-kongar/kubilaymenemen-olayi-2-2183943
Emre Kongar,Kubilay’ın anısına saldırı cezalandırılmalıdır!,07 Mart 2024 Perşembe,"Sözcü Gazetesi İnternet Sitesi’nde 29 Şubat 2024 tarihinde Tarık Işık imzalı “ÇEDES’le türbe ziyaretleri” başlıklı bir haber yayımlandı: “Tartışmaların odağındaki ÇEDES Projesi kapsamında sınıfa mezar maketi getirilmesinin ardından ilköğretim okulu öğrencileri bu kez de türbelere götürülüyor. Teğmen Kubilay’ın gerici ayaklanmada şehit edildiği Menemen’de çocuklar, Nakşibendi tarikatı şeyhi Esad Erbili’nin türbesine götürüldü. Şeyh Erbili, Menemen olayına karışmış, idam ile yargılanmış ve yaşı nedeniyle müebbet hapse mahkûm edilmişti.” Aynı tarihte Cumhuriyet Gazetesi İnternet Sitesi’nde İzmir Bürosu tarafından verilmiş bir haberde de olayın Meclis’e taşındığı belirtiliyordu: “CHP İzmir Milletvekili Sevda Erdan Kılıç, Menemen’de ilkokul çocuklarının Nakşibendi Tarikatı Şeyhi Esad Erbili’nin türbesine ziyarete götürülmesini TBMM gündemine taşıdı. Milli Eğitim Bakanı Yusuf Tekin’in yanıtlaması istemiyle TBMM Başkanlığı’na soru önergesi veren Kılıç, İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ‘Menemen’de ilkokul çocuklarının Nakşibendi Tarikatı Şeyhi Erbili’nin mezarını ziyarete götürülmesi ÇEDES projesi kapsamında gerçekleştirilen bir etkinlik midir? Bu etkinlik hangi protokol, proje, anlaşma kapsamında yapılmıştır?’ diye sordu. Milli Eğitim Temel Kanunu’nun 1. Maddesi, Türk Milli Eğitimin temel amacını ‘Atatürk inkılap ve ilkelerine ve Anayasada ifadesini bulan Atatürk milliyetçiliğine bağlı; Türk Milletinin milli, ahlaki, insani, manevi ve kültürel değerlerini benimseyen, koruyan ve geliştiren; ailesini, vatanını, milletini seven ve daima yüceltmeye çalışan, insan haklarına ve Anayasanın başlangıcındaki temel ilkelere dayanan demokratik, laik ve sosyal bir hukuk Devleti olan Türkiye Cumhuriyetine karşı görev ve sorumluluklarını bilen ve bunları davranış haline getirmiş yurttaşlar olarak yetiştirmek’ olarak tanımlandığını hatırlatan CHP’li Kılıç, ‘Söz konusu ziyaretin, Milli Eğitim Temel Kanunu’na aykırı olduğunu düşünüyor musunuz? Milli Eğitim Kanunu’na aykırı faaliyetlerde bulunan sorumlular hakkında adli ve idari işlemler yapılması konusunda bakanlığınızın ve ilgili kurumların bir çalışması var mıdır? İlkokul çocuklarının, Nakşibendi Tarikatı Şeyhi Erbili’nin mezarına ziyarete götürülmesi etkinliğinin amacı nedir? Etkinlik kapsamında, çocuklara hangi bilgiler verilmiştir? Menemen Olayı’na karışmış kişilerin mezarlarının ziyaret edilmesi gibi faaliyetlerin, çocuklar üzerindeki etkileri ve toplumda oluşturduğu algılar hakkında yapılan bir değerlendirme bulunmakta mıdır?’ sorularını yöneltti. CHP İzmir Milletvekili Sevda Erdan Kılıç, konuyla ilgili yaptığı açıklamada, ÇEDES’in iç yüzü yavaş yavaş ortaya çıkmaya başladı. Teğmen Kubilay’ın gerici ayaklanmada şehit edildiği Menemen’de, çocuklar Nakşibendi tarikatı şeyhi Esad Erbili’nin türbesine götürülüyor. Esad Erbili, Menemen olayına karışmış, idam ile yargılanmış ve yaşı nedeniyle müebbet hapse mahkûm edilmiş bir gericiydi. ÇEDES denen bu garabet artık Laik Cumhuriyete karşı bir başkaldırıya dönüşmüştür. Milli Eğitim Bakanı Yusuf Tekin’i Gençlik ve Spor Bakanı Osman Aşkın Bak’ı ve Diyanet İşleri Başkanı Ali Erbaş’ı uyarıyorum: Değerler eğitimi diyerek çocukların kafasına laik Cumhuriyet düşmanlığının aşılanmasına izin vermeyin. Menemen’de şehit edilen Teğmen Kubilay ile Bekçi Hasan ve Bekçi Şevki bizim değerlerimizdir. Unutmayın ki İzmir Hasan Tahsin’dir. İzmir Kubilay’dır. Emperyalistlere de gericilere de geçit vermez’ ifadelerini kullandı.” Sevgili okurlarım, İzmir Milletvekili Sayın Sevda Erdan Kılıç haklıdır: Bu olay, Anayasa’da tanımlanan Türkiye Cumhuriyeti Devleti’ne ve Milli Eğitim Bakanlığı’nın yasayla belirlenen amacına karşı bir saldırıdır. Sorumluları mutlaka cezalandırılmalıdır!",https://www.cumhuriyet.com.tr/yazarlar/emre-kongar/kubilayin-anisina-saldiri-cezalandirilmalidir-2182875
Emre Kongar,Bir annenin feryadı: Cezasızlık sendromu,01 Mart 2024 Cuma,"İktidar, yargıyı emrine aldıktan sonra, Hukuk Devleti’miz öldürücü bir sendrom daha sergilemeye başladı: Cezasızlık sendromu! Cezasızlık sendromu dört alanda dikkati çekiyor: 1) Kadınlara karşı işlenen suçlar, özellikle de cinayetler alanında. 2) İktidar mensuplarının, iktidar emrindeki sivil ve asker bürokratların, tetikçi sözde gazetecilerin, ihmal ve yolsuzlukları dolayısıyla işledikleri suçlar alanında. 3) Laikliğe ve Atatürk’e karşı işlenen suçlar alanında. 4) Cumhurbaşkanı’nın, yasalara ve Anayasa’ya aykırı eylem ve söylemleri alanında. Cezasızlık sendromunun son örneği olarak, Tekirdağ Çorlu’da 8 Temmuz 2018’de meydana gelen ve 7’si çocuk 25 kişinin yaşamını yitirdiği, 300’den fazla kişinin de yaralandığı tren katliamına ilişkin 13 sanıklı davanın karar duruşması, kazadan 6 yıl sonra, dün yapıldı... Ve yine karar verilemeyip duruşma 25 Nisan tarihine ertelendi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Faciada eşi Hakan Sel’i ve 9 yaşındaki oğlu Oğuz Arda Sel’i yitiren Mısra Öz duruşma öncesinde özet olarak şunları söyledi: “Biliyorsunuz ki dört gün önce Devlet Demiryolları Taşımacılık AŞ’de Çorlu tren katliamı olduğu sırada genel müdür olan ve görevden alınan Veysi Kurt, bir kez daha genel müdürlüğe terfi etti. Bunu yapan bu ülkenin hükümetidir. Bunu yapan bu ülkenin cumhurbaşkanıdır. Onu yargı karşısına getiremeyen bu adalet saraylarının savcıları, hâkimleridir. Bugün bizim karşımızda olmalıydı. Bugün Devlet Demiryolları yöneticileri, üst düzey yöneticileri, bürokratlar bir kez olsun sorgulanmamışken, bugün bu davada bizim karşımızda ceza almaları gerekliydi. Etimizle tırnağımızla kazıya kazıya getirdiğimiz bu davada 4 kişiden 13 kişiye çıkarttığımız sanıkların elbette ki suçları var ve onların bugün bilinçli taksirle değil, olası kastla ceza almalarını istiyoruz. Bugün buradan hiçbir şekilde evlerine değil, tutuklanarak cezaevine gönderilmelerini istiyoruz. Çünkü bu davalarda cezasızlık politikası devam ettikçe adalet, yargıya değil; hükümete, iktidara hizmet ettikçe bu toplumsal cinayetler Soma’da, Çorlu’da, İliç’te, Pamukova’da, Hendek’te hepimizin başına gelecek.” *** Duruşma öncesi hapiste olan TİP milletvekili avukat Can Atalay, sosyal medyada özetle şöyle dedi: “Bir sosyal cinayetin daha cezasızlıkla sonuçlanmaması ve katliamın gerçek sorumlularının yargılanması için kamuoyunu yarın 9.00’da Çorlu 1. Ağır Ceza Mahkemesi’nde gerçekleşecek bu davada yakınlarını kaybeden ailelerin yanında olmaya ve bu davaya sahip çıkmaya davet ediyorum. Unutmayalım, bu sadece bir dava değil, aynı zamanda bir vicdan meselesidir.” Duruşma öncesinde yakınlarını kaybeden ailelerin yaptığı yürüyüşe katılan CHP Genel Başkanı Özgür Özel, kararın ertelenmesinden sonra özetle şunları söyledi: “Esas mevzuyu biliyoruz: Kararı seçimden sonraya kaçırıyorsun. Bu kararı seçimden önce verip de toplumun, senin ne yaptığını görüp sandıkta senden hesap soracağını biliyorsun. Ondan korkuyorsun. İstediğin yere kaç ben bu annelerle birlikte seni kovalamaya devam edeceğim.” *** İşte Soma... İşte Çorlu... İşte Ensar Vakfı tecavüz skandalı... İşte 16 Nisan 2017 mühürsüz oy ve zarf skandalı... İşte İliç... İşte İstanbul Sözleşmesi’nin iptali... İşte 24 saatte 8 kadın cinayeti... İŞTE CEZASIZLIK SENDROMU!",https://www.cumhuriyet.com.tr/yazarlar/emre-kongar/bir-annenin-feryadi-cezasizlik-sendromu-2180890
Emre Kongar,İmamoğlu medya tekelini aşabilir!,27 Şubat 2024 Salı,"Bu iktidar yirmi küsur yıldır, hükümetin ve devletin bütün kurumlarını, hem kadro hem işleyiş olarak AKP’lileştirdi; AKP ise zaten lider partisi. Dolayısıyla, karşımızda bizzat kendisinin de ifade ettiği gibi (“bizzat” zaten “kendisi” demektir, vurgu için kullandım) gerçek bir “Şahsım Devleti” var! Devlet “Şahsımın” olunca, eğitimde, hukukta ve “sığınmacı” politikasında “Devlet Gücü” kullanılarak toplumsal yapı da yozlaştırıldı. Sonuçta, eski Devleti yıktılar ama, iddia ettikleri “Yeni Türkiye”yi de kuramadılar; kuramayacaklar da! *** Bir devletin genel yapısı, işleyişi, kadroları göreceli bir istikrara sahiptir. Oysa “Şahsımın” çok sert virajlar sergileyen, ödüller ve cezalarla da desteklenen, birbirine taban tabana zıt siyasal ve ekonomik duygu ve düşünceleri “devlet politikaları” olarak ilan ediliyor. PKK, Faiz, Esad, Libya, Sisi, Kürt Açılımı, ABD, AB, konularındaki sert virajlar, yandaş ve tetikçi medya mensuplarını bile çaresiz rüzgârgüllerine çevirdi. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet *** Uğur Dündar, Müjdat Gezen’e, bir televizyon programında şu fıkrayı anlatmıştı (özet olarak): Napolyon, Washington’da, ABD Başkanı Biden’a şöyle der: “Elinizdeki bu yüksek teknolojiye dayalı silahlar bende olsaydı, Waterloo Savaşı’nı kaybetmezdim.” Moskova’da Putin’e şöyle der: “Elinizdeki KGB gibi güçlü bir istihbarat örgütü bende olsaydı, Waterloo Savaşı’nı kaybetmezdim.” Ankara’ya gelir, Erdoğan’a şöyle der: “Elinizdeki medya gibi bir basın bende olsaydı, Waterloo Savaşı’nı kaybettiğimi kimse duymazdı.” (Bu fıkra X’te Çiğdem Bayraktar Ör tarafından da yazıldı.) *** Radyo, televizyon ve gazetelerin, özetle “Medya”nın geniş kitleleri yönlendirmesindeki gücü iyi bilinir. Ben de “Toplumsal Değişme Kuramları ve Türkiye Gerçeği” adlı kitabımda bunun ilkelerini özel bir bölümde anlattım. Şimdi bir de insanların birbirleriyle haberleştikleri, olayları izledikleri “Sosyal Medya” çıktı; klasik medyayı bile geride bıraktı. Ama ne yazık ki “Şahsım Devleti”nin ikiye böldüğü ve birbirlerine düşmanlaştırdığı seçmenlerin iktidar yanlısı olanları, ne medyanın ne de Sosyal Medya’nın gerçek haberleri veren kesimini izliyorlar... Onlar sadece “Şahsım Devleti”nin medyasından ve “Trollerin Sosyal Medyası”ndan besleniyorlar. 14-28 Mayıs 2023 seçimlerinde, sahte videolarla yapılan dezenformasyon iletileri bu nedenle etkili oldu. Bunu aşmanın tek ve biricik yolu, “Yüz yüze iletişimdir”. Üstelik önümüzdeki seçim “Genel” değil, “Yerel” seçimdir. Dolayısıyla, seçmeni ile “Yüz yüze iletişimi” kuran, sık miting yapan, sendikaları, esnafı ziyaret eden, siteleri gezen, el sıkışan, dert dinleyen aday, “Kitle İletişim Araçlarını” özellikle televizyonları da iyi kullanırsa, çok daha avantajlı olacaktır. Ekrem İmamoğlu bu konuda hem deneyimli hem de başarılı bir adaydır... Bu özelliği onun şansını artırmaktadır.",https://www.cumhuriyet.com.tr/yazarlar/emre-kongar/imamoglu-medya-tekelini-asabilir-2179766
Emre Kongar,Erdoğan panikte mi?,14 Mart 2024 Perşembe,"Bu pazartesi, 11 Mart 2024 tarihinde, www. kongar.org adresindeki internet sitemde GÜNCEL bölümünde “İmamoğlu’nun Rakibi Erdoğan Mı; Ve Bu Onun Son Seçimi mi?” başlıklı bir yazı yayımladım ve birisi Erdoğan’ınki olmak üzere dört konuşmaya gönderme yaptım. Cumhurbaşkanı ve AKP Genel Başkanı Recep Tayyip Erdoğan, önceki gün TÜGVA temsilcilerine yaptığı konuşmada, “Benim için bu bir final, yasanın verdiği yetkiyle bu seçim benim son seçimim, çıkacak netice benden sonra gelecek kardeşlerim için bir emanetin devri olacak” demişti. Önce Erdoğan’ın bu sözlerini aktardım, daha sonra da bu sözlere karşı, iki farklı tepkiden üç alıntı yaptım. İlk grup tepkiler, AKP’nin “ağır topları” Mustafa Elitaş ve Bekir Bozdağ’dan gelmişti. Sonradan bunlara Adalet Bakanı da katıldı. Bu tepkiler, “Biz seni asla bırakmayız” havasındaydı ve Anayasa’nın “Bir kimse en fazla iki defa Cumhurbaşkanı seçilebilir” açık hükmüne rağmen üçüncü kez Cumhurbaşkanı seçilen Erdoğan’ın dördüncü kez de cumhurbaşkanı seçilebilmesi için ortamı hazırlamaya yönelik temennileri dile getiriyordu. İkinci tür tepki ise İstanbul Belediye Başkanı Ekrem İmamoğlu’ndan geliyordu ve “Tehditten lütfene geldi” denerek, Erdoğan’ın seçim sonuçlarından korktuğu ana fikri üzerine oturtulmuştu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** İmamoğlu’nun konuşmasını alıntıladıktan sonra, “Acaba Erdoğan gerçekten panikte mi” diye düşündüm ve birkaç ay önce yapılan Cumhurbaşkanı seçimi sonuçlarına bir kez daha yakından baktım. https://www.ysk.gov.tr/doc/ dosyalar/docs/28Mayis2023CBSecimiIkinciO ylamaBulteni.pdf adresinde T.C. YÜKSEK SEÇİM KURULU SEÇMEN KÜTÜĞÜ GENEL MÜDÜRLÜĞÜ 28 MAYIS 2023 CUMHURBAŞKANI SEÇİMİ İKİNCİ OYLAMA BÜLTENİ başlığı ile gördüğüm resmi seçim sonuçları bana Erdoğan’ın niçin “tam gaz” sahalara indiğini ve son derece sert bir kampanya yürüttüğünü açıkladı: Bence Erdoğan gerçekten başta İstanbul olmak üzere, hemen hemen bütün önemli kentleri yine kaybetmekten korkuyor ve bu korkusunda çok da haksız değil. Bakın çok kısa bir süre önce yapılan Cumhurbaşkanı seçiminde hangi kentlerde seçimi kaybetmiş; önce üç büyük kent: ERDOĞAN    KILIÇDAROĞLU İSTANBUL   4.768.657         5.121.197 ANKARA      1.817.800        1.909.750 İZMİR            978.326           1.998.375 Ve kaybettiği öteki kentler: ADANA: 621.003 - 730.274 ANTALYA: 689.175 - 926.707 AYDIN: 301.709 - 449.559 BALIKESİR: 412.724 - 450.800 DİYARBAKIR: 242.074 - 611.981 EDİRNE: 91.786 - 185.592 ESKİŞEHİR: 266.063 - 330.595 MERSİN: 467.668 - 709.409 MUĞLA: 232.111 - 461.644 TEKİRDAĞ: 302.233 - 440.815 Peki “Bize oy vermezseniz hizmet alamazsınız” dediği Hatay’da durum ne? Ancak kıl payı kazanmış! HATAY: 430.651 - 428.258 *** Sevgili okurlarım, bu sayısal sonuçlara rağmen, muhalefet partileri, önümüzdeki yerel seçimleri kaybetmek için ellerinden geleni yapıyorlar. Erdoğan da devletin bütün olanaklarını kendi iktidarının devamını sağlamak için sonuna kadar istismar ediyor. Ben de merak ediyorum: Seçmen, muhalefet partilerinin bütün beceriksizliklerine ve hatalarına, ayrıca iktidarın bütün haksız ve hukuksuz baskılarına karşı, temel hak ve özgürlüklerinin kalan kırıntıları için direnebilecek ve kentlerdeki yaşam biçimlerini korumak refleksini gösterebilecek mi?",https://www.cumhuriyet.com.tr/yazarlar/emre-kongar/erdogan-panikte-mi-2185423
Emre Kongar,Düşman işgali ve düşman hukuku nedir!,18 Şubat 2024 Pazar,"Bir düşman işgalinin ülkemizde yapabileceği sömürünün ve tahribatın örneklerinden birini Erzincan İliç’te yaşıyoruz. Bu sadece tek bir örnek: Yabancı şirketler, ülkemizin taşını toprağını, yeraltı suyunu zehirleyip, deresini, ırmağını, tehlikeye atarak altınını da alıp götürüyorlar! Ülkemiz bir savaşa girse, bu savaşı kaybedip düşman orduları tarafından işgal edilse, ancak böyle kötücül bir sömürü ile karşı karşıya kalabilirdi. Oysa ne öyle bir savaş var ne de öyle bir düşman işgali. Ama altın arayan şirketlerin işgali var... Hem de iktidarın izniyle! *** Bir okur mektubundan yaptığım kısa alıntılarla bu kötücül sömürüyü aşağıda özetledim. (Okurumun iznini almadığım için ismini açıklamıyorum.) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2004’te yürürlüğe giren ve “madencilik sektöründe sömürgecilik” döneminin başlamasını sağlayan 5177 sayılı “Maden Yasası” ve bazı yasalarda yapılan değişiklikler ile yabancı şirketler maden ruhsatı almak için adeta Türkiye’ye akın ettiler. Özelleştirme politikalarından, yerüstündeki fabrikalar, kurumlar, tarım alanları ve topraklarının ardından, yeraltı da nasibini aldı. Maden İşleri Genel Müdürlüğü, 5 bin 576 ihalenin ardından, 4 bin civarında sahanın da özelleştirilmesine gidiyor. Yabancıların Türkiye’de sahip oldukları maden arama alanı Türkiye yüzölçümünün yüzde 19’una erişmiş. Sadece 2006-2008 yıllarında verilen ruhsat miktarı 40 bin 193. Yeraltı zenginlikleri sadece yüzde 2 vergi karşılığında yabancı ve yerli şirketlere verilirken zenginleştirme işleminin ülkede yapılması halinde devlet payı yüzde 1’e çekildi. Yerli ve milli olma iddiasında olan iktidar, ülkemizin yeraltı ve yerüstü zenginliklerini pervasızca özelleştirip yabancıların denetimine vermiş... Yabancı ve yerli sermaye, politika, bürokrasi ve bir kısım yargı erki arasında oluşan kötücül sömürü beşgeni, bütün hızıyla devam ediyor. *** “Bir düşman ordusu işgalindeymişiz gibi kötücül sömürü” sözleri, beni son zamanlarda iktidara yapılan “Düşman Hukuku” eleştirisini irdelemeye yöneltti. “Düşman Hukuku” kavramı, vatandaşların Temel Hak ve Özgürlüklerine dayalı olan Hukuk Devleti’ne karşı, terör eylemlerini önlemek amacıyla, devleti ve toplumu korumak gerekçesiyle, bu tür eylemlerde bulananlara “hiçbir hak ve özgürlüğü olmayan düşman muamelesi yapmak” biçiminde tanımlanabilir. Bu kavram, otoriter iktidarların elinde, bütün muhaliflerini, gazetecileri, yazarları, susturmak ve hapse atmak için kötüye kullanılacak bir araç oluyor. Örneğin bu kavramı istismar eden bir iktidar, Gezi Parkı Direnişi gibi kamu çıkarlarını, doğayı ve yeşili korumak için yapılan bir protestoyu, bir terör eylemi ve/veya bir darbe girişimi olarak yorumlayıp insanları yıllarca hapiste tutabilir. Dilerim yeni “Adalet Reformu Paketi” içinde bu faşist nitelikli “Düşman Hukuku” kavramını engelleyecek önlemler de vardır!",https://www.cumhuriyet.com.tr/yazarlar/emre-kongar/dusman-isgali-ve-dusman-hukuku-nedir-2176591
Emre Kongar,‘Altına hücum’da devletin payı?,22 Şubat 2024 Perşembe,"Sevgili okurlarım, Haluk Dural’ın altın sömürüsü konusunda yolladığı mektupta belirtilen, “devletin çıkarılan altından yüzde 2” pay aldığı bilgisinin eksik olduğu anlaşılıyor. Bu konuda yine kendisinden gelen düzeltme mektubunu aşağıda kısaltarak yayımlıyorum. *** Sonradan yapılan bir düzenleme ile yüzde 2’lik bu pay 4.2.2015 tarih ve 6592 sayılı “Maden Kanunu ile Bazı Kanunlarda Değişiklik Yapılmasına dair Kanun” isimli bir Torba Kanun ile değiştirilmiş... Buna göre altın üretiminden alınacak devlet, hakkı tahakkuk tarihinde Londra Borsası altın ons fiyatı ve aynı dönemdeki TC Merkez Bankası döviz kuru esas alınarak hesaplanmakta ise de devlet hakkı TL olarak tahsil edilmektedir. Şu anda (20.02.2024, 12.12) Londra Borsası cari satış fiyatı 2003.59 dolar/ons dolayındadır. Ancak önemli olan üretilen altın miktarıdır. Basında çıkan Anagold sözleşmesi hakkındaki bilgiler arasında, üretim miktarı olarak şirket beyanının esas alındığı yönünde bilgiler vardır (doğruluğunu bilemiyorum). Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Ayrıca şirkete, vergi silinmesi, teşvik kredisi gibi mali kolaylıklar sağlanarak, tahsil edilen devlet hakkı şirkete iade edilmektedir. Devlet Hakkı hesabı için üretilen altın miktarı (kilogram olarak) esas alınmalı ve makalemde belirttiğim gibi bu miktar yüzde 50 olmalı, tahsilat rafine külçe altın olarak yapılmalıdır. *** Değerli okurlarım, yukarıdaki mektuptan da anlaşıldığı gibi yasada yapılan değişiklikle, çıkarıldığı belirtilen altının “değeri üzerinden” aşağıdaki tabloya göre en fazla yüzde 15 “Devlet Hakkı” alınabildiği anlaşılıyor. Oysa Haluk Dural, “Devlet Hakkı”nın ağırlık üzerinden yüzde 50 olmasını ve bunun rafine külçe altın olarak tahsil edilmesini önermektedir. *** Değerli çevreci, Büyükelçi Süha Umar’ın belirttiğine göre, “Altın Soygunu”ndaki bir başka sorun, ormanlarımızı ve doğamızı tahrip eden bu şirketlerin giderken, çevreye verdikleri zararı telafi etmeleri, bunu yapmıyorlarsa ceza ödemeleri konusunda ortaya çıkmaktadır. Bu uygulama için alınan teminatlar ve konulan cezalar o denli küçüktür ki şirketler, işleri bittikten sonra, yol açtıkları zararları gidermek için hiçbir önlem almamakta, verdikleri teminatı yakarak ve/veya cezayı ödeyerek çekip gitmektedirler. *** Sevgili okurlarım, bu konuda daha çok mektup, bilgi ve eleştiri var. Öyle anlaşılıyor ki iktidar, ülkemizin madenlerini, sömürüye tam anlamıyla açık hale getirmiş. İliç felaketine yeterli ilgiyi gösteren CHP’nin, tam seçim öncesinde, yeraltı zenginliklerimizin sömürülmesini de siyasal gündeme taşıması, konuyu “yerli ve milli bir sorun” olarak tartışmaya açması gerekiyor.",https://www.cumhuriyet.com.tr/yazarlar/emre-kongar/altina-hucumda-devletin-payi-2178071
Emre Kongar,Anagold’un İliç tarihi,16 Şubat 2024 Cuma,"Erzincan İliç’te Anagold’un yol açtığı cinayet gibi kazadan sonra, elektronik postama yağmur gibi bilgi yağıyor. Öyle anlaşılıyor ki, ülkemiz tam bir “Yağma Hasanın Böreği”ne dönmüş... Genellikle yabancı kaynaklı firmalar, yerli ortaklar da bularak, ülkemizi köstebek gibi delik deşik ediyor, hem topraklarımızı hem de yeraltı sularımızı siyanürle zehirliyor ve akarsularımız için de büyük bir tehlike oluşturuyorlar. Emperyalizm ve içerdeki iktidar ortakları hem akıllı hem de çok güçlü: Her türlü sömürüyü kitabına uyduruyor ve bir yandan doğamızı zehirlerken öte yandan altın madenimizi alıp gidiyorlar. Bu arada ne kadar altın çıkardıkları da (bana iletilen iddialara göre) doğru dürüst denetlenmiyor bile; sadece kendi beyanlarına bağlı! *** Son İliç faciası aslında uzun bir trajik süreç: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol TMMOB bu faciaya yol açan Anagold’un öyküsünü ERZİNCAN İLİÇ ALTIN MADENİ DERHAL KAPATILMALIDIR! başlığı altında yayımlamış. Bu trajik öyküyü, bu bildiriden özetledim. *** TMMOB, 2021 yılında “Çöpler Kompleks Madeni”nde kapasite artışı ve ek tesisler yapılmasına yönelik projeye verilen “ÇED Olumlu” kararının iptali için dava açıyor. Projenin çevre üzerinde yarattığı ve yaratacağı tahribatı, bölgenin depremsellik ve heyelan açısından tehlikelerini vurguluyor. Yargılama sürerken tam da dilekçelerde belirtilen riskler oluşuyor ve 2022 yılında siyanürlü solüsyon taşıyan borulardaki yırtılma sonunda  siyanürlü solüsyon SIZDIRMAZLIK ALANI DIŞINA taşarak çevresel tahribata neden oluyor. Buna rağmen, Mahkeme davanın reddine karar veriyor ama Danıştay 6. Dairesi Mahkemenin bu kararını bozuyor. Dosya halen bilirkişi incelemesi aşamasında. *** Bundan sonraki olaylar daha da vahim: Siyanür sızması olayından sonra şirket hakkında sadece para cezası uygulanmış “analiz sonuçlarına göre ise lüzum görülen alanlarda çevresel iyileştirme çalışmalarına devam edileceği” beyan edilmiş. Ve ancak kamuoyunda tepkilerin büyümesi ve sürmesi sonunda şirketin faaliyetlerinin durdurulmasına karar verilmiş. Fakat daha sonra, ilginç bir biçimde hiçbir şey olmamış gibi durdurma kararı kaldırılmış ve şirket faaliyetlerine devam etmiş. Savcılık tarafından, neticede taksirle işlenen suç bakımından gerekli ödeme yapıldığından kovuşturmaya yer olmadığına karar verilmiş. Maden sahasını denetimle görevli Çevre, Şehircilik ve İklim Değişikliği İl Müdürlüğü yetkilileri ve çalışanları ile projeye ilişkin ÇED Olumlu kararı, izin, ruhsat veren kurumlar ile yetkilileri hakkındaki TMMOB’nin şikâyetlerine ilişkin herhangi bir değerlendirme yapılmamış. Yaratılan tahribatın ortada olmasına ve TMMOB’nin defalarca uyarıda bulunmuş olmasına rağmen şirketin faaliyetlerinin durdurulması bir yana, 2023 yılında “Çöpler Kompleks Madeni Açık Ocak Genişletme Projesi”ne ilişkin olarak “ÇED Gerekli Değildir” kararı bile verilmiş ve bu karar karşı da TMMOB tarafından dava açılmış. *** İliç, 9 can ve muazzam bir çevre kirliliği: Yabancı ve yerli sermaye, politika, bürokrasi ve yargı beşgeninde, Emperyalizmin, içteki ortaklarıyla birlikte, doğayı zehirleyerek milli servetimizi yağmalamasının trajik sömürü öyküsü!",https://www.cumhuriyet.com.tr/yazarlar/emre-kongar/anagoldun-ilic-tarihi-2175845
Emre Kongar,Kanımızı emen emperyalizm!,15 Şubat 2024 Perşembe,"EMPERYALİZM: Erzincan’da... İliç’te Çöpler köyünde... Koruyucu “Anne” maskesiyle... Toprağımızı yağmalayarak... Madenlerimizi hortumlayarak... Kanımızı emerek... Canımızı alarak... Sömürüyor... Ve semiriyor! *** Bizim toprağımızla... Şık ve Zarif Yemek Takımlarıyla Sofrana Unutulmaz Anlar Kat Her zevke hitap eden, zarif detaylarla tasarlanmış yemek takımı koleksiyonları ile sofrana değer kat. Porland Şimdi satın al Bizim madenlerimizle... Bizim kanımızla... Bizim canımızla... Beslenen... Semiren YENİ EMPERYALİZM: Daha güçlenmiş olarak... İçerideki ortaklarıyla birlikte... Daha hızla saldırıyor... Daha hızla yağmalıyor... Daha hızla kanımızı emiyor... Daha hızla canımızı alıyor. *** EMPERYALİZM, ekonomi biliminde teknik olarak şöyle tanımlanır: Bir ülkenin, bir başka ülkenin artı ürününü ya da artı değerini, doğrudan veya dolaylı yollarla, kendisine aktarmasıdır! EMPERYALİZM, siyaset biliminde teknik olarak şöyle tanımlanır: Bir ülkenin, bir başka ülkenin siyasal egemenliğine müdahale ve iktidarına etki ederek, o ülkenin gücünü ve kaynaklarını kendi çıkarları için kullanmasıdır. (Dikkat: Her iki “teknik tanım” da -varsa- hataları ve eksikleriyle benimdir. Kırk yılı aşkın öğrenciliğimden, akademisyenliğimden ve öğretmenliğimden süzülen basitleştirmelerle sakatlanmış olabilirler.) *** Emek sömürüsüne dayalı olan Kapitalizm, başka ülkeleri sömürmeden, Emperyalist olmadan yaşayamaz: Çünkü Kapitalist düzen, emekçilerin de iktidara ortak oldukları “Gerçek Demokratik Rejimlerde”, kendi ülkesindeki emekçileri sonsuza kadar sömüremez, onlara mutlaka üretimden, üretime katkıda bulundukları oranda pay vermek zorunda kalır. Bu da ancak, “dışarıdan” yani sömürdüğü ülkelerden “artı ürün” veya “artı değer” aktarmak yoluyla gerçekleştirilir. *** Her emperyalist ülke, sömüreceği ülkede, mutlaka içeriden desteğe de muhtaçtır. Bu içeriden destek, genellikle, dincilik, mezhepçilik, ırkçılık, azgın milliyetçilik gibi, faşizan (ayrılıkçı, tekelci ve tekilci) kimliklere dayalı gruplar arasında aranır ve bulunur. Ne yazık ki, Emperyalizmle işbirliği yapan ve ittifak eden farklı gruplar ve sınıflar arasında, tarih boyunca, hem dünyada hem de ülkemizde, sadece sermaye sınıfı değil, emekçi örgütleri de görülür. *** Mustafa Kemal Atatürk’ün kurduğu Türkiye Cumhuriyeti, “Tam Bağımsız” ve “AntiEmperyalist” bir devlettir. Bu devlet, iç ve dış konjonktürün etkileriyle 1 Kasım 1945 tarihinden itibaren ilan edilen bir politikayla, ne yazık ki, Soğuk Savaş bağlamında ikiye bölünen dünyada, Batı Emperyalizmi kampında yer alarak, “Tam Bağımsızlığını” ve “AntiEmperyalist” kimliğini yitirmiştir. Erzincan İliç’te yaşanan, ihmale dayalı sözde kazada yitirilen canlar ile... Altın madeninden yayılan, tüm çevredeki hayatı tehdit eden siyanür zehri... Ve bu zehrin arkasındaki Amerikan, Kanada, Türk ortaklığı... Emperyalizmin ülkemizdeki ve dünyadaki somut varlığının ve sömürüsünün bir örneği olarak düşünülebilir. AYRICA UNUTMAYIN, BU EMPERYALİST ZEHRE İZİN VEREN ZİHNİYET, İSTANBUL’U YÖNETMEK İÇİN 31 MART SEÇİMLERİNDE BİZDEN OY İSTEMEKTEDİR!",https://www.cumhuriyet.com.tr/yazarlar/emre-kongar/kanimizi-emen-emperyalizm-2175463
Emre Kongar,Dokuz kadın: Sonsuz hüzün,04 Şubat 2024 Pazar,"İnsanlık trajedisini temsil eden dokuz kadın: Dokuz kadın mı! Sadece dokuz kişi mi! Sadece kadınlar mı! Hayır, hayır, bin defa HAYIR: Bütün insanlığı temsil eden, zamanın ve mekânın sonsuzluğunda yaşanan, SONSUZ BİR HÜZÜNDÜR BU! Sadece hemen aklıma geliveren dokuz örnek... Kendi ülkemden, kendi yaşam süremden, bizzat tanıdığım, serüvenlerine uzaktan da olsa tanık olduğum dokuz kişi. Haksızlık ve hukuksuzluk şelalesinde dört duvar arasında, parmaklıklar arkasında yaşanan trajedilerin oluşturduğu okyanustan, tesadüfen seçilmiş, sadece dokuz damla! *** İnsanlık trajedisidir bu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsanın insanı sömürdüğü... İnsanın insanı ezdiği... İnsanın bütün insanlığını yitirdiği... İnsanın bütün ilkelliğini dışa vurduğu... Zaten ölümlü olan insanın, kendi çıkarları için birbirini zamansız öldürdüğü... Zaten en sevdiği anne babasını, gözünün önünde ölüme yolladığı için, zorunlu olarak acıyı, hüznü yaşamaya mahkûm olan insanın, birbirine işkence ettiği... Tarih boyunca, insanın bütün iktidar hırsını, kibrini, çıkarcılığını, kendi hemcinsleri üzerinde uyguladığı bir cehennem: Siyaset, savaş, esaret, hapis, işkence, ölüm sarmalı! *** Halkına, vatandaşına, yurttaşına, en üst düzeyden hizmet etmek sanatı olan siyaset, nasıl oluyor da savaşlarla bir ölüm makinesine, haksızlık ve hukuksuzluklarla bir işkence aracına dönüşüyor? Faşizmden, diktatörlükten, siyasal mahkûmlardan söz ediyorum elbette. Haksızlıktan, hukuksuzluktan, kamu vicdanını yaralayan yargı kararlarından... Bu kararları verenlerden, bu kararları verenleri destekleyenlerden, bu kararları verenleri önce destekleyip, sonra suçlayarak hapse atanlardan ve kendi oluşturdukları cehennemin ateşinde yananlardan... Temel hak ve özgürlüklerimizi koruyan Anayasamızı tahrip edenlerden, onu çiğneyenlerden... ZULÜMDEN söz ediyorum. Ama asıl gündeme getirmek istediğim konu MAZLUMLAR: Birey olarak, insan olarak mazlumlar! Bırakın, hapiste olan mahkûm ve tutukluların sayılarına ilişkin, gittikçe yükselen, korkutucu istatistikleri... Her tek bir rakamın arkasındaki kişiyi, insanı, onu sevenleri, onun sevdiklerini, ailesini, annesini, babasını, çoluğunu çocuğunu, kimliğini, kişiliğini, yaşamını, hayallerini, varlığını düşünün... Düşünün ve hem üzülün hem de utanın! *** Sevgi Soysal Sevil Yurdakul Sabriye Okkır Nilüfer Tatar Ayşe Buğra Nilgül Doğan Başak Demirtaş Meriç Demir Kahraman Sevim Kahraman Ve sonsuz sayıda, kadın, erkek, bebek, çocuk, genç, yaşlı, İNSAN! *** Bu dokuz kadını, onların hüznünü, acılarını, tek tek anlatmaya kalkmayacağım size. Zaten haddim de değil. Sadece değişik zamanlarda yaşanmış ve yaşanmakta olan acılarını yüreğimde hissettiğimi belirtmekle yetineceğim. Kimi, hem mahkûm eşi hem kendi mahkûm hem de yazar... Kimi, hem mahkûm eşi hem yazar... Kimi, akademisyen... Kimi, konsolos... Kimi, hem bu kadınları yazmış hem de eşi hapse girmiş bir yazar... Kimi, ebediyete göçmüş, acıları dinmiş ama unutulmamış... Kimi, haksızlığa, hukuksuzluğa karşı mücadelesini bıkmadan usanmadan sürdürüyor. *** Onların kişiliklerinde, başta Can Atalay olmak üzere, içeride haksız ve hukuksuz kararlarla yatan bütün siyasal tutuklu ve mahkûmlara, unutulmadıklarını ve unutulmayacaklarını anımsatmak istiyorum!",https://www.cumhuriyet.com.tr/yazarlar/emre-kongar/dokuz-kadin-sonsuz-huzun-2171325
Emre Kongar,"Direnmek anayasal haktır, engellenemez",02 Şubat 2024 Cuma,"Anayasa hem uygulanmıyor hem de bu hukuksuzluğa karşı direnenler tehdit ediliyor. Emperyalistler ve Faşistler “Demokratik Laik ve Sosyal Hukuk Devleti” olan Türkiye Cumhuriyeti’nin bağımsızlığına ve rejimine düşmandırlar. Bu Anayasa için direnmek, her Türk vatandaşının, özellikle de her medya kuruluşunun ve her siyasal partinin, hem hakkı hem de görevidir. Çünkü bu Anayasa, “TÜRK MİLLETİ TARAFINDAN, demokrasiye aşık Türk evlatlarının vatan ve millet sevgisine”, yani biz vatandaşlara “emanet ve tevdi” olunmuştur! Elbette bu direniş, sadece Demokrasiyi savunan siyasal partiler tarafından değil, her zaman, her yerde, Anayasal sınırlar içinde, herkes tarafından yapılmalıdır. Bakın Anayasamız GİRİŞ bölümünde bize bu hakkı ve görevi nasıl vermiş! *** Belirlediği konu: Türk Vatanı ve Milletinin ebedi varlığını ve Yüce Türk Devletinin bölünmez bütünlüğünü belirleyen bu Anayasa, İlkelerinin doğrultusu: Türkiye Cumhuriyeti’nin kurucusu, ölümsüz önder ve eşsiz kahraman Atatürk’ün belirlediği milliyetçilik anlayışı ve onun inkılap ve ilkeleri doğrultusunda; Milli kimlik tanımı: Dünya milletleri ailesinin eşit haklara sahip şerefli bir üyesi olarak, Azimle ulaşacağı hedef: Türkiye Cumhuriyeti’nin ebedi varlığı, refahı, maddi ve manevi mutluluğu ile çağdaş medeniyet düzeyine ulaşma azmi yönünde; Hiçbir kişi ve kuruluşun millet iradesinin, hürriyetçi demokrasinin ve hukuk düzeninin dışına çıkamayacağı: Millet iradesinin mutlak üstünlüğü, egemenliğin kayıtsız şartsız Türk Milletine ait olduğu ve bunu millet adına kullanmaya yetkili kılınan hiçbir kişi ve kuruluşun, bu Anayasada gösterilen hürriyetçi demokrasi ve bunun icaplarıyla belirlenmiş hukuk düzeni dışına çıkamayacağı; Kuvvetler ayrımı arasında hiyerarşi olmayışı, Anayasa’nın üstünlüğü: Kuvvetler ayrımının, Devlet organları arasında üstünlük sıralaması anlamına gelmeyip, belli Devlet yetki ve görevlerinin kullanılmasından ibaret ve bununla sınırlı medeni bir işbölümü ve işbirliği olduğu ve üstünlüğün ancak Anayasa ve kanunlarda bulunduğu; Hiçbir faaliyetin, milli menfaatlerin, birlik ve bütünlüğün, Atatürk milliyetçiliği ile ilke ve inkılaplarının ve medeniyetçiliğin karşısında korunma göremeyeceği: Hiçbir faaliyetin Türk milli menfaatlerinin, Türk varlığının, Devleti ve ülkesiyle bölünmezliği esasının, Türklüğün tarihi ve manevi değerlerinin, Atatürk milliyetçiliği, ilke ve inkılapları ve medeniyetçiliğinin karşısında korunma göremeyeceği Din duygularının devlet işlerine ve politikaya kesinlikle karıştırılamayacağı: ve laiklik ilkesinin gereği olarak kutsal din duygularının, Devlet işlerine ve politikaya kesinlikle karıştırılamayacağı; Vatandaşların doğuştan gelen özgürlük ve eşitlik hakları: Her Türk vatandaşının bu Anayasadaki temel hak ve hürriyetlerden eşitlik ve sosyal adalet gereklerince yararlanarak milli kültür, medeniyet ve hukuk düzeni içinde onurlu bir hayat sürdürme ve maddi ve manevi varlığını bu yönde geliştirme hak ve yetkisine doğuştan sahip olduğu; Ortak değerler: Topluca Türk vatandaşlarının milli gurur ve iftiharlarda, milli sevinç ve kederlerde, milli varlığa karşı hak ve ödevlerde, nimet ve külfetlerde ve millet hayatının her türlü tecellisinde ortak olduğu, Farklılıklara saygı: birbirinin hak ve hürriyetlerine kesin saygı, karşılıklı içten sevgi ve kardeşlik duygularıyla ve “Yurtta sulh, cihanda sulh” arzu ve inancı içinde, huzurlu bir hayat talebine hakları bulunduğu; Sözüne ve ruhuna uymak üzere görev emri: FİKİR, İNANÇ VE KARARIYLA anlaşılmak, sözüne ve ruhuna bu yönde saygı ve mutlak sadakatle yorumlanıp uygulanmak üzere, Görevin kim tarafından kime verildiği: TÜRK MİLLETİ TARAFINDAN, demokrasiye âşık Türk evlatlarının vatan ve millet sevgisine emanet ve tevdi olunur. *** Cumhurbaşkanı ve bütün milletvekilleri bu Anayasa’yı koruyacaklarına yemin etmiş, ant içmişlerdir. Onların bu yeminlerine uymalarını beklemek ve sağlamak, bu amaçla direnmek, hem hakkımız hem de görevimizdir!",https://www.cumhuriyet.com.tr/yazarlar/emre-kongar/direnmek-anayasal-haktir-engellenemez-2170622
Emre Kongar,İmamoğlu’na oy vermek için 50 neden,01 Şubat 2024 Perşembe,"Salı günü yazdığım “BÖL VE YÖNET” başlıklı yazım okurlardan istediğim tepkiyi aldı: Okurlarımın bir bölümü tehlikeyi daha iyi fark etti. İmamoğlu’na 2019’da destek verenlerin, 2024’te de oylarını bölmemeleri gerektiği tartışılıyor. Örneğin bir okurum İstanbulluları bilinçlendirmek, İmamoğlu’nun hizmetlerini anımsatmak için bunları sıraladığı bir mektup yolladı. Biraz rötuşlayarak ve bazı maddeler de ekleyerek yayımlıyorum. (Listede değişiklik yaptığım için, okurun adını -izin vermiş olmasına rağmen- kullanmadım) (Siz her cümlenin sonuna “için” sözcüğünü ekleyin lütfen) 1- İstanbulluların hayatlarının karartılmaması 2- İstanbul kentinin kaynaklarının AKP Oligarşisi’ne hortumlanmaması 3- Kanal İstanbul felaketine “dur” denebilmesi İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 4- İktidarın oy alamadığı ilçelerin hizmet eksikliğiyle cezalandırılmaması 5- Yeşil alanların korunması 6- Belediye ihalelerinin fahiş bedellerle tarikatlara veya yandaş şirketlere verilmemesi 7- Belediye mülklerinin değerinin çok altında bir bedelle satılmaması 8- Taksici mafyasının mutlu edilmemesi 9- İktidarın alerji duyduğu işletmelerin ruhsat verilmeyerek cezalandırılmaması 10- Gerçek ihtiyaç sahiplerine yapılan belediye yardımlarının partililere dağıtılmaması 11- Cumhuriyetimizin simgesi bayramların özgürce kutlanabilmesi 12- Siyasi mitinglere belediye araçlarıyla insan taşımanın tekrar başlamaması 13- Gerici baskı unsurlarının belediye imkânlarıyla desteklenmemesi 14- Yandaş ve yalancı medya kuruluşlarının İstanbulluların kaynaklarıyla beslenmemesi 15- İstanbul’u yaşanmaz kılan imar planlarının engellenebilmesi 16- İmar planlarının, inşaat çetelerinin değil, halkın yararına yapılması 17- Etkinliği artırılan KİPTAŞ’ın daha da etkin olabilmesi ve vatandaşların TOKİ mağduriyetinden korunması 18- Öğrenci burslarının kestirilmemesi ve artırılması 19- Açılan yurtların kapanmaması ve artırılması 20- Açılan kent lokantalarının kapatılmaması ve artırılması 21- Kent meydanlarının İstanbul’a yakışır biçimde yeniden düzenlenmesi 22- Liyakatli personel alımına devam edilmesi 23- İşgalden kurtarılan kıyıların tekrar işgal ettirilmemesi 24- Kentsel dönüşümün halk yararına yönetilmesi 25- Tarihi eserlerin asıllarına uygun ve düşük bedellerle restore edilmesi 26- Siyasi yandaşlara yurtdışı bursları verilmemesi 27- Siyasi yandaşlara çalışmadığı halde maaş ödenmemesi 28- Belediye kaynaklarının sığınmacılara aktarılmaması 29- Belediye kaynaklarının tarikatlara aktarılmaması 30- İstanbulluların bedelsiz ulaşabildiği kültür-sanat faaliyetlerinin devam ettirilmesi 31- Kültür-sanat merkezlerinin çoğaltılması 32- Sokak hayvanlarının zarar görmesinin engellenmesi 33- İBB’nin, müteahhitlerin vesayeti altına girmesinin engellenmesi 34- Yolsuzlukların tekrar hortlamaması 35- Deniz ulaşımını yaygınlaştırma çabalarının gelişebilmesi 36- Çok değerli tersane alanlarının Arap sermayesine peşkeş çekilmemesi 37- Geç saatlere kadar halka hizmet veren metrobüs ve metro seferlerinin devam edebilmesi 38- İBB reklam panolarının İstanbulluların yararına kullanılması 39- Kadınlara eğitim veren, güç kazandıran çabaların sürmesi ve artması 40- Gençleri kötü alışkanlıklardan uzaklaştıran spor alanlarının çoğaltılması 41- Bireysel İstihdam Ofisleri’nin yaşayabilmesi ve daha çok işsize iş bulunabilmesi 42- İstanbul çiftçilerine yapılan tohum, fide ve gübre desteğinin sürebilmesi 43- İstanbul çiftçilerinin ürettiği ürünlerin tüketiciler ve çiftçiler açısından doğru fiyatla pazara ulaşabilmesi 44- İstanbul’un, Ankara’dan tek kişinin emriyle yönetilmesinin engellenmesi 45- Müzelerin ve Gazhane gibi, Yerebatan Sarnıcı, Tünel Metrohan gibi kültür ve yaşam alanlarının artması 46- 200 binden fazla çocuğa yönelik süt yardımının sürebilmesi 47- Halk Ekmek faaliyetlerinin daha da yaygınlaşabilmesi 48- Sel baskınlarına zemin hazırlayan altyapı yetersizlikleriyle yeniden karşılaşılmaması 49- Islah edilen Haliç’in, Kurbağalı Dere’nin tekrar kirlenmemesi ve kokmaması 50- İstanbul’un artan ihtiyaçlarına uygun su kaynakları kazandırılması *** Yerim dar olduğu için, ben hizmetleri 50’de kestim. İstanbullular bu listeyi 100’e tamamlayabilir!",https://www.cumhuriyet.com.tr/yazarlar/emre-kongar/imamogluna-oy-vermek-icin-50-neden-2170180
Emre Kongar,Dijital tarih yok edilirken Angola ve Türkiye,28 Ocak 2024 Pazar,"Siyasal mahkûmlar hapisteyken ve Türkiye “Hukukun Üstünlüğü” ölçütüne göre Angola’nın bile gerisindeyken Utku Çakırözer halktan gizlenen haberleri açıkladı: “Haberler yok ediliyor, toplumsal hafızamız siliniyor. Susurluk, Deniz Feneri soruşturmaları, Nesim Malki cinayeti, yargıya neşter operasyonu, şarampol operasyonu haberlerine artık ulaşamıyoruz” dedi. *** Çakırözer’in belirttiğine göre son 10 yılda 35 bin haber engellendi, 30 bin habere artık ulaşılamıyor. Benzer biçimde FETÖ ve Adnan Oktar suç örgütüne ilişkin soruşturmalarla ilgili haberlere de erişim engelleri ve unutulma hakkı talepleri dikkat çekiyor. Çakırözer’in belirttiğine göre, bu kararlar, aralarında Cumhurbaşkanı, ailesi, bakanlar, milletvekilleri, valiler, kaymakamlar, hâkimler, savcılar, bürokratlar gibi üst düzey kamu şahsiyetleri, bazı kamu kurumları ve iktidara yakın şirketlerin talepleri sonucu verildi. Çakırözer, “Erişim engellemesini duyuran haberler de erişime engelleniyor. Zincirleme erişim engelleriyle karşı karşıyayız” dedi. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet *** Çakırözer erişim engeli getirilen, dijital hafızadan silinen haberlerden bazı örnekleri şöyle sıraladı: Tarikat yurdunda intihar eden gencimiz. Milli Eğitim Bakanlığı’nda Hizbullahçı kadrolaşma. Kanal İstanbul’un geçeceği bölgeden arazi alanlar. İstanbul Büyükşehir Belediyesi’ne haciz uygulatan şirket. Yolsuzluk iddialarına konu Aile Bakanlığı bürokratlarının terfi haberleri. Erzurum’da bakım merkezinde yaşanan cinsel istismarlar. Konvoyunun önünden sürü geçmesinden rahatsız olan ve sürünün çobanına ceza kestiren kaymakam. *** Çakırözer özellikle Timur Soykan ve Tolga Şardan olaylarını da anımsattı: BirGün gazetesinde Timur Soykan yargıdaki çürüme ve uyuşturucu kaçakçılarının rüşvet karşılığı nasıl serbest kaldıkları haberini yaptı. Erişim engelleme kararlarının hâkimlerce para karşılığı verildiğini, hem de görevdeki başsavcının ihbar mektubuyla, duyurdu. Yirmi dört saat geçmeden habere erişim engellendi. Tolga Şardan aynı konuda, yargıdaki çürümeye ilişkin haberi nedeniyle önce hapse atıldı, sonra haberine erişim engeli getirildi. *** Çakırözer Anayasa Mahkemesi’nin bu erişim engellemeleri konusunda tam iki kez basın ve halkın haber alma hak ve özgürlüğünün ihlal edildiğine ilişkin karar verdiğini ve yeni bir düzenleme için Meclis’e dokuz aylık bir süre tanıdığını anımsattı. Ama bu ayıbın düzeltilmesi için yaptığı öneri AKP ve MHP oylarıyla reddedildi. *** Uluslararası uzmanların oluşturduğu Dünya Adalet Projesi (World Justice Project) 2012’den beri “Hukukun Üstünlüğü Endeksi” yayımlıyor. 2023 raporunda Türkiye 0.41 puan ile 142 ülke arasında 117. sırada bulunuyor. Bu puan hem bölgesel hem de küresel ortalamaların altında. Ve Türkiye, sürekli aşağı düştüğü bu sıralamadaki yeri ile, ne yazık ki, “Hukuk Devleti” konusunda Nijer, Sierra Leone, Guatemala, Madagaskar, Angola, Kolombiya gibi ülkelerin bile altında yer alıyor. Bunun bir nedeni de, hiç kuşkusuz, yukarıda açıkladığım “erişim engelleri” kadar, haksız ve hukuksuz olarak hapis yatan, GEZİ ve 28 ŞUBAT mağdurları gibi siyasal suçluların ve gazetecilerin varlığı. Bugün 16.30’da Tünel’de Metrohan’da DEVRİMİN VE KARŞI DEVRİMİN YÜZ YILI Söyleşi ve imza. Bekleriz.",https://www.cumhuriyet.com.tr/yazarlar/emre-kongar/dijital-tarih-yok-edilirken-angola-ve-turkiye-2168717
Emre Kongar,Tutuklular ve mahkûmlar da insandır,11 Şubat 2024 Pazar,"Sevgili okurlarım, bir ülkenin uygarlık düzeyi ilk bakışta onun trafik düzeninden, derinliğine bakıldığında ise cezaevlerinden anlaşılır. Türkiye, uluslararası karşılaştırmalı istatistiklerde, gerek Demokratik Rejim gerek Hukuk Devleti gerekse Medya Özgürlüğü konularında sürekli olarak aşağı doğru bir eğilim gösteriyor. Bence ülkemizin en önemli sorunlarının başında, cezaevlerinde yatan mahkûm ve tutuklu sayısının yüksekliği geliyor. Bu sayının yüksekliği, hem ülkede işlenen suçların arttığını gösteriyor... Hem de tutuksuz yargılanma esas olduğu halde, özellikle siyasal suçlarda, “önce tutukla sonra yargıla” ilkesinin hemen hemen genel uygulama haline gelmiş olmasını. Örneğin Euronews, hapishanelerde bulunan hükümlü ve tutuklu sayısının son yedi yılda rekor seviyede arttığını belirtmiş. Euronews’in TÜİK ve Adalet Bakanlığı verilerine dayandırdığı haberine göre 2011 yılında ceza infaz kurumlarındaki mahpus sayısı 128 bin iken bu sayı 2022 sonunda 341 bine yükselmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Habere göre Türkiye’de 100 bin kişiden 356’sı hapishanelerde bulunuyor. Bu oran Avrupa Birliği ülkelerinde ise 106. Buna göre Türkiye’de hapishanelerdeki mahpus oranı AB’nin 3.4 katı. Türkiye aynı zamanda, Avrupa’da cezaevlerinin en kalabalık olduğu ülke. *** Ben de Ceza İnfaz Kurumları İstatistikleri’ne baktığımda, “Ceza İnfaz Kurumunda Bulunan Tutuklu/Hükümlü Mevcutları” konusunda bulabildiğim en son sayılar 31 Mart 2022 tarihliydi. Bu sayılara göre, cezaevlerinde 2022 başında toplam 314 bin 502 kişi vardı. Mahkûmların dağılımı şöyleydi: Erkek 264 bin 935, Kadın 10 bin 360, Çocuk 670 Toplam 275 bin 965 Cezaevindekilerin yüzde 88’i. Tutukluların dağılımı da şöyleydi: Erkek 35 bin 318, Kadın 1.813, Çocuk 1.406 Toplam 38 bin 537 Cezaevindekilerin yüzde 12’si. *** Benim, taraf, suç, kimlik, ideoloji ve kişilik farkı gözetmeksizin, sadece haksızlık ve hukuksuzluklara değindiğim fark edildiği için, her kesimden, her konudaki mahkûm ve tutuklulardan ve yakınlarından pek çok şikâyet iletisi alıyorum. Kimisi doğrudan mektup yazarak, kimisi sosyal medya üzerinden, çok çeşitli sorunlar aktarıyorlar. Şikâyetlerin başında, yaşlı ve hasta mahkûm ve tutukluların sağlık ve tedavi sorunları var. Üzerinde durulan sorunlar arasında “tecrit uygulaması” şikâyetlerinin çokluğu dikkatimi çekiyor. Bir de, infaz konusunda, denetimli serbestlik hakkının kullandırılmasında çok haksızlık yapıldığı belirtiliyor. Ayrıca yakınlarla görüşmelerde çok sorun yaşandığı vurgulanıyor. *** Cezaevleri esas olarak, insanların “ilaveten cezalandırıldığı” değil, verilen “serbestlikten mahrumiyet” cezasının “sadece infaz” edildiği yerlerdir. Bir başka deyişle, bir cezaevi aslında bir eğitim ve bir tedavi kurumu olarak düzenlenmeli ve öyle yönetilmelidir. Oradaki tutuklu ve mahkûmların da aynen orada görevli olan devlet memurları gibi, birer insan oldukları asla unutulmamalıdır.",https://www.cumhuriyet.com.tr/yazarlar/emre-kongar/tutuklular-ve-mahkumlar-da-insandir-2173999
Emre Kongar,"Bireysel boykot yanlıştır, partisel boykot ise çok zordur",25 Ocak 2024 Perşembe,"Bu sütunda 21 Ocak Pazar günü yazdığım yazıda şöyle demiştim: “Türkiye, Anayasa Mahkemesi kararlarına bile uyulmayan, açıkça ‘Anayasa Darbesi’ yapılan bir ortamda, güya ‘adil, şeffaf ve yargı denetiminde’ olan sözde ‘Demokratik Yerel Seçimlere’ gidiyor. Ben muhalefet partilerinin yerinde olsam, AYM kararları uygulanana kadar seçimleri boykot ederdim. Çünkü iktidarın Anayasa Mahkemesi kararlarına bile uymadığı bir ortamda, sözde ‘yargı güvencesiyle seçim yapmak’ muhalefet için, doğrudan doğruya boynunu giyotine uzatmak anlamına gelir. Üstelik iktidarın YSK’yi de kullanarak seçimleri, nasıl yozlaştırdığı, 16 Nisan 2017 Halkoylamasında ve ondan sonraki seçimlerde yaptığı baskı ve dezenformasyon yöntemleriyle zaten tarihe geçti.” *** Daha sonra 22 Ocak Pazartesi günü kongar.org adresindeki haftalık yorum yazım GÜNCEL’de de gazetedeki bu yazıma göndermede bulunarak “Anayasa Darbesi” yapan iktidar, bu darbeyi sürdürdüğü sürece seçim güvenliği söz konusu olamayacağı için, muhalefet partilerinin yerel seçimleri protesto etmesi gerektiğini tekrarlayarak şöyle demiştim: Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet “BEN MUHALEFET PARTİLERİNİN YERİNDE OLSAM, AYM KARARLARI UYGULANANA KADAR SEÇİMLERİ BOYKOT EDERDİM. ÇÜNKÜ İKTİDARIN ANAYASA MAHKEMESİ KARARLARINA BİLE UYMADIĞI BİR ORTAMDA, SÖZDE ‘YARGI GÜVENCESİYLE SEÇİM YAPMAK’ MUHALEFET İÇİN, DOĞRUDAN DOĞRUYA BOYNUNU GİYOTİNE UZATMAK ANLAMINA GELİR.” *** Cumhuriyet Gazetesi’ni ve beni izleyenler bilirler, ben yazılarımı eski adı Twitter olan X’te, Facebook’taki iki hesabımda ve Instagram’da, takipçilerimle ve dijital medyadaki kamuoyuyla paylaşırım. Yukarıdaki yazılarımı da paylaşınca gelen tepkilerden, derdimi iyi anlatamadığımı anladım... Okurlarımın pek çoğu, bu boykot önerimi, bireysel boykot olarak algılamışlardı. Sevgili okurlarım, sakın bireysel boykotu savunduğumu sanmayın. TAM TERSİNE, BEN ASLA BİREYSEL BOYKOTTAN YANA DEĞİLİM: Çünkü her bireysel boykotun, kullanılmayan her oyun, iktidara yaradığı bilimsel bir gerçektir. Benim amacım, iktidarın AYM kararlarına uymamasıyla gerçekleştirilen bir “Anayasa Darbesi” yaşanan ülkemizde, seçim yapmanın da zorluğuna, hatta anlamsızlığına dikkat çekmek ve olanaklı ise bütün muhalefet partilerinin bu konuda birleşik bir eyleme gitmesini sağlamaktı. Elbette böyle bir boykot aslında çok gecikmiş bir eylem olacaktı çünkü: 1) Böyle bir boykot, 2014 seçimlerinde, Başbakan Recep Tayyip Erdoğan görevinden istifa etmeden, bütün yetkileri ile, Cumhurbaşkanlığı seçimine katıldığı zaman yapılmalıydı. 2) Böyle bir boykot, bir protesto, 16 Nisan 2017 Halkoylaması sonuçlarının, yasadışı oy sayımlarına dayalı olarak ilan edileceğinin açıklandığı sırada yapılmalıydı. 3) Böyle bir boykot, OHAL baskıları altında gidilen 2018 seçimlerinde yapılmalıydı. 4) Böyle bir boykot, 2023 seçimlerinde, Anayasa’nın sadece iki kez aday olunabileceğine ilişkin açık hükmüne aykırı olarak Erdoğan üçüncü kez Cumhurbaşkanı adayı olduğu zaman yapılmalıydı. *** Ne yazık ki “Demokrasi Bilinci” sadece seçmende değil, siyasal partilerimizde de eksik ve/veya yanlış: Dolayısıyla, bütün partilerin, gittikçe daha da otoriterleşen bu baskıcı iktidarı, “bağımsız bir yargının” denetleyeceği, demokratik, serbest, şeffaf ve adil bir seçim yapmaya zorlayacak böyle bir boykota katılmaları çok çok zor. Zaten, ülkede “bağımsız yargı” kaldı mı ki? Şimdiye kadar seçimlerdeki haksızlık ve hukuksuzluklarına YSK’yi alet eden “Şahsım Devleti”, bu kez Anayasa’yı da askıya almış olarak 2024 yerel seçimlerine gidiyor. Ben sadece partilerin dikkatini bu noktaya çekmek istedim... Elbette herhangi bir partinin, seçimleri tek başına boykot etmesi, hiçbir sonuç vermez!",https://www.cumhuriyet.com.tr/yazarlar/emre-kongar/bireysel-boykot-yanlistir-partisel-boykot-ise-cok-zordur-2167547
Emre Kongar,Anayasayı ihlal suçu işlendiğinde?,09 Şubat 2024 Cuma,"Anayasa Mahkemesi’nin Can Atalay konusunda iki kez üst üste verdiği hak ihlali kararına İstanbul 13. Ağır Ceza Mahkemesi ve Yargıtay 3. Ceza Dairesi uymadı. Ayrıca, Yargıtay 3. Ceza Dairesi, Anayasa Mahkemesi’nin bu kararını imzalayan üyeleri hakkında suç duyurusunda bulundu. Anayasa’ya uyma yemini etmiş olan Cumhurbaşkanı bu konuda “Hakem görevi” üstlendiğini söyledi ve Yargıtay’dan yana tavır belirtti. TBMM Başkan Vekili AKP’li eski Adalet Bakanı Bekir Bozdağ, Yargıtay kararını Meclis’te okutarak Atalay’ın milletvekilliğini düşürdü. Bu süreç süresince, ben ve aralarında hukuk profesörlerinin de olduğu pek çok kişi, bu tutum ve davranışın Anayasa’yı ihlal ettiğini, “Anayasa’ya Sivil Darbe” anlamını taşıdığını ve buna karşı Anayasa’yı korumak için direnme hakkımızın doğduğunu yazdık. *** Anayasa Mahkemesi Başkanı Zühtü Aslan, Yargıtay Başkanı’nın katılmadığı, Cumhurbaşkanı’nın katıldığı, Anayasa Mahkemesi’ndeki bir törende, yukarıdaki süreç hakkında şunları söyledi: “Temyizden geçerek kesinleşmiş yargı kararlarından sonra Anayasa Mahkemesi’nin verdiği karar ve yorumdan sonra görüş farklılıklarının, yorum farklılıklarının bulunduğu gerekçesiyle Anayasa Mahkemesi kararlarına uyulmamasının hiçbir anayasal ve yasal zemini ve temeli yoktur... ...Ancak bir hukuk devletinde katılmasak da bu kararlara uyulması anayasal bir zorunluluktur.” *** Anayasa’nın ihlal edilen maddeleri: Anayasa Madde 153: “Anayasa Mahkemesi kararları Resmî Gazete’de hemen yayımlanır ve yasama, yürütme ve yargı organlarını, idare makamlarını, gerçek ve tüzelkişileri bağlar.” Anayasa Madde 104: “Cumhurbaşkanı... Anayasanın uygulanmasını, Devlet organlarının düzenli ve uyumlu çalışmasını temin eder.” Cumhurbaşkanlığı yemini: “... Anayasaya ... bağlı kalacağıma ... ... Büyük Türk Milleti ve tarih huzurunda, namusum ve şerefim üzerine and içerim.” Milletvekilliği yemini: “...hukukun üstünlüğüne... ... Anayasaya sadakattan ayrılmayacağıma; büyük Türk milleti önünde namusum ve şerefim üzerine and içerim.” *** Anayasa kime emanet; onu kim koruyacak? Anayasa’nın “Başlangıç” bölümünde “Demokrasiye âşık Türk evlatlarına” verilen görev: “Türk Vatanı ve Milletinin ebedi varlığını ve Yüce Türk Devletinin bölünmez bütünlüğünü belirleyen bu Anayasa... ...Sözüne ve ruhuna ... saygı ve mutlak sadakatle yorumlanıp uygulanmak üzere. TÜRK MİLLETİ TARAFINDAN, demokrasiye âşık Türk evlatlarının vatan ve millet sevgisine emanet ve tevdi olunur.” Anayasa Madde 148’e göre Anayasa Mahkemesi’ne verilen görev: “Anayasa Mahkemesi Cumhurbaşkanını, Türkiye Büyük Millet Meclisi Başkanını, Cumhurbaşkanı yardımcılarını, bakanları, Anayasa Mahkemesi, Yargıtay, Danıştay Başkan ve üyelerini, Başsavcılarını, Cumhuriyet Başsavcıvekilini, Hâkimler ve Savcılar Kurulu ve Sayıştay Başkan ve üyelerini görevleriyle ilgili suçlardan dolayı Yüce Divan sıfatıyla yargılar.” *** Anayasa’yı korumak için direnmek görevi, başta iktidar olmak kaydıyla, varlıklarını ve meşruiyetlerini bu anayasadan alan bütün siyasal partilerin görevidir. İktidar, bırakın Anayasa’yı korumayı, tam tersine, onu ihlal ediyorsa, Anayasa’yı korumak için direnmek önce Anayasa Mahkemesi’nin ve öteki yargı organlarının, sonra siyasal partilerin, sonra bütün devlet kurumlarının, onlardan sonra da bütün vatandaşların görevidir: Herkes, her zaman, her yerde, Anayasa’yı korumak için direnmeli, Anayasa Mahkemesi ve yetkili mahkemeler de Anayasa’yı ihlal suçu işleyenleri yargılamalıdır!",https://www.cumhuriyet.com.tr/yazarlar/emre-kongar/anayasayi-ihlal-sucu-islendiginde-2173296
Emre Kongar,Oligarşi ve tarikatlar,08 Şubat 2024 Perşembe,"Oligarşi terimi, hem bir rejimi hem de bir grubu tanımlar. Rejim olarak Oligarşi, çok kısaca, “Kendi çıkarları için, küçük ve ayrıcalıklı bir grubun, insanları aldatmak ve/veya baskı kurmak yoluyla sömürmesine dayalı, bir yönetim biçimidir”. Günlük dilde, sömürüyü yapan bu ayrıcalıklı küçük yönetici gruba da Oligarşi adı verilir. *** Siyaset, bir ülkenin ya da toplumun güvenliğini sağlamak ve üretimini paylaştırmak kararlarını verecek olan yöneticileri belirleme ve denetleme etkinliğidir. Siyaseti, yani kimlerin iktidar olacağını belirleme ve denetleme yöntemi, bir ülkenin ya da toplumun üretim biçimine bağlıdır: İşte Oligarşi, insanlığın farklı üretim biçimlerindeki farklı dönemlerinde şöyle oluşur: Toplayıcı-Avcı dönem: Sadece aile ve aşiret; reis kaba kuvvetle yönetir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Din-Tarım dönemi: Asiller (krallar, sultanlar) ve din adamları, tarikatlar; hem inançlara hem geleneklere hem de kaba kuvvete dayanarak yönetirler. Endüstriyel-Kentsel dönem: Seçimle iktidara gelenler, başkanlar, başbakanlar; kendi aileleri ve kendi küçük grupları adına toplumu sömürmeleri doğal ve normal olmadığı için, halkı mutlaka aldatarak ve/veya baskı altına alarak yönetirler. *** Oligarşi terimi, Endüstriyel-Kentsel dönemlerde, sandıktan çıkan yöneticilerin, halkın çıkarlarını değil, kendi küçük gruplarının menfaatlerini düşündükleri ve bunları beslemek için, Demokratik rejimi yozlaştırarak bütün toplumu sömürdükleri olumsuz bir rejimi belirtir. Bu Oligarşik rejim, genellikle Demokrasi görünümü altında, sadece sözde özgür ama özde baskı altındaki bir seçim mekanizması ile halka yutturulur ve bu rejimdeki Oligarşi şu gruplardan meydana gelir: 1) İktidara ortak olan siyasal partilerin merkez ve taşra örgütlerinin yöneticileri ve milletvekilleri. 2) İktidarla iç içe geçmiş olan ayrıcalıklı sermaye grupları. 3) Devlet yerine iktidarla özdeşleşen, üst düzey sivil, asker bürokratlar, yargı mensupları. 4) İktidarı desteklemek uğruna mukaddes din değerlerini siyasal olarak saptıran din adamları, iktidara destek veren din örgütleri, mezhepler, tarikatlar ve bunların dernekler, vakıflar görünümündeki uzantıları. 5) İktidara destek veren örgütlü suç çeteleri. *** Mustafa Kemal Atatürk, Cumhuriyeti kurduğunda Demokratik Rejimi hedeflediği için... Türkiye Cumhuriyeti’nin, baskıcı bir din devletini savunanlar elinde bir Oligarşiye dönüşmesini önlemek amacıyla: Otoriter bir yapıya sahip olan ve otoriter bir rejimi savunan tarikatları yasaklamış. Ve inançlar üzerinden her türlü baskıyı engellemek için de laikliği Anayasal bir ilke haline getirmiştir. Dolayısıyla laikliği savunurken Demokratik bir Cumhuriyetin, otoriter bir yapıya sahip olan ve otoriterliği savunan tarikatların kucağında gelişemeyeceğini de sürekli olarak vurgulamalıyız!",https://www.cumhuriyet.com.tr/yazarlar/emre-kongar/oligarsi-ve-tarikatlar-2172831
Emre Kongar,AKP İstanbul’u alıyor: Divide et impera,30 Ocak 2024 Salı,"Emperyalizm ve Faşizm: Ele ele, kol kola... Biri içeriden, biri dışarıdan... Hem teknolojik hem ideolojik baskılarla... Hem ekonomik hem politik hem kültürel saptırma ve yönlendirmelerle... Bir ülkeyi: Baskıyla... Korkutarak... Susturarak... Sınıfları, dinleri, mezhepleri, ırkları, farklı kültürleri ve cinsiyetleri birbirlerine düşmanlaştırarak... “Milli İradenin” bağımsızlığını ve bütünselliğini yok ederek... Bölerler ve yönetirler... Otobid ile ücretsiz ekspertiz Otobid Fiyatı Gör Böylece bir bölgenin, bir ülkenin, bütün kaynaklarını, sadece ve sadece kendi iktidarlarını sürdürmek için sürekli olarak sömürürler! Sevgili okurlarım, bu modeli sakın benim uydurduğumu sanmayın: Emperyalizmin ve Faşizmin kol kola bütün dünyayı, bütün dünyadaki bölgeleri ve ülkeleri bölerek yönettiği, tarihsel ve bilimsel bir gerçektir. Başlıkta kullandığım Latince “Divide et impera” yani “Böl ve yönet” deyişi, Roma İmparatorluğu döneminden gelir. İlk çağlardaki Roma İmparatorluğu’ndan yola çıkan “Divide et impera”, günümüzün Bilişim Çağı’nda bile “Böl ve Fethet (Çöz)” anlamında bilişimde kullanılır: Bilişimde, algoritma analizinde çok kullanılan, bir sorunu, bir algoritmayı, küçük parçalara bölerek çözümlemeye ve çözmeye, yeni algoritmalar oluşturmaya dayalı yaklaşımlardan birisidir. Elbette Roma İmparatorluğu’ndan günümüze kadar pek çok dönemde çok etkili olarak kullanılmıştır. Örneğin Osmanlı İmparatorluğu zayıflamaya başlayınca, Balkan ülkelerini İmparatorluk’tan ayırmak için izlenen “Böl ve yönet” politikası, siyaset bilimi literatürüne “Balkanlaştırma” (Balcanisation) olarak girmiştir. Örneğin, Batılı Emperyalistlerin “Eastern Question” olarak tanımladığı Osmanlı İmparatorluğu’nun bölüşülmesi Sevr Antlaşması ile uygulamaya koyulmuştur. Örneğin, İngiltere ve Fransa’nın Ortadoğu’daki “Böl ve yönet” politikası Ortadoğu’yu din, mezhep ve kabile/ aile esasına göre farklı ülkelere bölmüş olmakla birlikte, bugün de bu politika ve bölmeler devam etmektedir. Örneğin Asya’nın ve Afrika’nın sömürgeleştirilmesinde bütün Emperyalist Batı ülkeleri, buralarda “Böl ve yönet” yöntemini kullanmışlardır. Örneğin, Sovyetler çöktükten sonra, Rusya 15, Yugoslavya 7 farklı ülkeye bölünmüştür. Dış politika ile ilgilenenlerin bildiği bir özdeyiş vardır: “Bir suda iki balık kavga ediyorsa, bilin ki oradan bir İngiliz geçmiştir.” Bugün de bu politika ABD tarafından Ortadoğu’da, Kuzey Afrika’da, Güney Asya’da ve başka bazı bölgelerde çok etkili bir biçimde kullanılmaktadır. Merdan Yanardağ’ın kitabındaki tanımla kendisi de bir “ABD Projesi” olan “AKP”, İstanbul’u 1994 seçimlerinde sağ ve sol partilerin kendi aralarında bölünmesinden yararlanarak yüzde 25 gibi çok düşük bir oyla ele geçirmişti. Oradan Türkiye’ye sıçradı ve ülkeyi bugünkü karanlığına taşıdı. Öyle anlaşılıyor ki 31 Mart’taki seçimlerde de İstanbul’u, aynen bu “Böl ve yönet” yöntemiyle tekrar ele geçirecektir. Sadık Usta, dün sosyal medyanın X (eski Twitter) platformunda şöyle diyordu: “Felaketle sonuçlanacak yere doğru gidiyoruz. Sol kendi içinde parçalı ve birbiriyle uğraşıyor. CHP içten parçalandı ve birbiriyle uğraşan kliklere ayrıştı. 6’lı masa birbirine çelme takıp duruyor. Güçlenenlerse Diyanet ve eğitim üzerinden beslenen tarikat, mafya ve cemaatler...” Emperyalizm ve Faşizm ittifakı konusunda söylenecek daha çok söz var. Ayrıca unutmayın, şu anda, hem “İktidarın Sivil Anayasa Darbesini” yaşıyoruz hem de küçük domatesin 1 kilosunun fiyatı 100 lira olmuş!",https://www.cumhuriyet.com.tr/yazarlar/emre-kongar/akp-istanbulu-aliyor-divide-et-impera-2169391
Emre Kongar,"İktidar eliyle yoksullaştırılmak, köktendincilik ve deprem",06 Şubat 2024 Salı,"TÜİK, bir devlet kurumu. ENAG, bir gönüllü kuruluş. Dün bu iki kuruluş da enflasyon oranlarını açıkladı: TÜİK, yıllık enflasyonu yüzde 64.86, Ocak ayı enflasyonunu yüzde 6.7 olarak belirtti. ENAG, yıllık enflasyonu yüzde 129.11, Ocak ayı enflasyonunu yüzde 9.38 olarak ölçmüş. Özetle, gerçek fiyat artışı, TÜİK’in açıkladığı oranın iki misli. Peki bu farklı oranlar bizi niçin ilgilendiriyor? *** TÜİK ve ENAG oranları arasındaki fark, halkın genel olarak ne oranda yoksullaştığını gösteriyor. Fiyatlar ENAG’ın açıkladığı oranda artıyor. Devlet ise maaşlara, ücretlere, TÜİK’in ilan ettiği orana göre zam yapıyor. Yani insanlar, fiyat artışlarının ancak yarısı oranında zam aldıkları için, her ay en az, gerçek enflasyon oranının yarısı kadar gelir kaybına uğruyor. *** Zaten vergi ödüyoruz. Hem de çok... Özellikle yiyecek ve içecek vergileri vasıtalı vergi oldukları için, en yoksul da en zengin de aynı vergiyi ödüyor. Ayrıca enflasyon, cebimizdeki parayı da eksiltiyor. Peki cebimizden eksilen bu paralar nereye gidiyor? Başka masraflarla birlikte, TÜİK memurlarının maaşlarının da ödenmesine! Bu da işin kara mizah tarafı: Özetle bizim cebimizden çıkan para, cebimizden para alınmasını sağlamak için enflasyon oranını düşük gösteren TÜİK mensuplarının maaşlarının ödenmesinde de kullanılıyor. (Elbette TÜİK mensuplarının maaşları, devlet bütçesi içinde “devede kulak”... Üstelik düşük enflasyon oranı açıklamak orada çalışan memurların da tercihi değil; ilan edilen oranlar, iktidarın emri ve baskısı ile düşürülüyor.) ***** Peki iktidar bütün bu paralarımızı nerede kullanıyor? Vergiler, harçlar ve bunlara ek olarak enflasyonla cebimizden çıkan bütün paralar, iktidarın oligarşisini beslemek için kullanılıyor: Oligarşi deyince, aklınıza sadece, aile, akraba, eş, dost, yandaş müteahhit, partili iş insanı, üst düzey bürokrat, politikacı gelmesin... Tarikatlar ve onların uzantıları, bu oligarşinin çok önemli bir bölümünü oluşturuyor. Bu da ülkemize karşı en büyük tehdit olan köktendinciliğin, iktidar tarafından desteklenmesi anlamına geliyor! Elbette bu destek sadece doğrudan para aktarmakla değil, bir yandan, Şeriat söylemleriyle dini siyasete alet etmekle, öte yandan, halkı yoksullaştırıp cahil bırakarak tarikatlara yönlendirmekle de sağlanıyor. Depremin birinci yıldönümünde tarikatların deprem bölgelerindeki etkinliklerini de bu bağlamda değerlendirmek gerekir.",https://www.cumhuriyet.com.tr/yazarlar/emre-kongar/iktidar-eliyle-yoksullastirilmak-koktendincilik-ve-deprem-2172030
Emre Kongar,Uğur Mumcu niçin öldürüldü?,23 Ocak 2024 Salı,"Sevgili okurlarım, yarın Uğur Mumcu’nun dinci faşistler tarafından alçakça katledilmesinin yıldönümü. Değerli gazeteci, yazar, benim hem dostum hem de ideal arkadaşım Uğur Mumcu, Türkiye’yi bugünlere getirmek için öldürüldü: Uğur’un katledilmesi, emperyalistler ve onların uşakları olan dinci ve etnikçi teröristler tarafından, Türkiye’yi istikrarsızlaştırarak bugünkü yapıya taşımak için işlenen cinayetler serisinin zirve noktasıydı. Onun katillerini yakalayan dönemin İçişleri Bakanı Sadettin Tantan, Işık Kansu ile yaptığı söyleşide bu gerçeği bütün açıklığıyla, kamuoyuyla paylaşmıştı: “Daha önce yetiştirilmiş, uyuyan örgütlerdi bunlar, bu operasyonla ortaya çıktı. Özellikle İran’daki devrimden sonra, Türkiye’den oraya giderek yetiştirilen ve yıllar içerisinde Türkiye’de kullanılması için uykuya yatırılmış örgütlerdi bunlar. Uyuyan örgütlerin içerisinde başörtüsü eylemine katılanlar çıktı. Hatta, daha önce uykuya yatırılmış bir sürü örgütlerin olabileceği anlaşıldı.” Özetle Türkiye, siyasal cinayetlerle “Dizayn” edildi! Genel Yayın Yönetmenimiz Mine Esen dün Uğur Mumcu’nun kendisini tanımlayan sözlerini özetlemişti: Ben, Atatürkçüyüm, Ben, Cumhuriyetçiyim Ben, laikim Ben, antiemperyalistim Ben, tam bağımsız Türkiye’den yanayım Ben insan hakları savunucusuyum Ben, terörün karşısındayım Ben, yobazların, vurguncuların, çıkarcıların düşmanıyım Uğur, elbette kişi olarak, bunlardan daha da fazla özelliklere sahipti: Zekiydi, çalışkandı Dürüsttü, namusluydu İyi bir düşünür, iyi bir yazar, iyi bir araştırmacı gazeteciydi Yurtseverdi, Sosyalistti Cesurdu, kavgacıydı Şakacıydı Bugün Sevgili Uğur Mumcu’yu bir okurumuzun yazdığı bir halk şiiri ile anmak istiyorum: UĞURA SESLENİŞ Mustafa AYDINLI Yoktu senin eşin, ne de benzerin Nasıl doldurulur bilmem ki yerin? Halkına mal oldu bütün eserin Halkının sevgisin, gör Uğur Mumcu İsterler ki kimse bir şey sezmesin Aydın düşünmesin, kalem yazmasın Halkı uyandırıp işi bozmasın Yaşatmak isterler kör Uğur Mumcu Boştan yere yobazlara çatmadın Elli yıldır yanlış adım atmadın Onurunu, kalemini satmadın Yar idin halkına, yar Uğur Mumcu Şimdi moda her boyaya boyanmak Solcu yatıp sabah sağcı uyanmak Ne zor imiş yokluğuna dayanmak Yanıyor yüreğim kor Uğur Mumcu Yılanın başını seze gelmiştin Gerçeği korkmadan yazagelmiştin Ne yılmıştın ne de dize gelmiştin Bir idin dünyada, bir Uğur Mumcu Çıkarını savunurken halkının Korkusuydun nice hırsız tilkinin Duruşunla yüz akıydın ülkenin Gönüllere ettin yer Uğur Mumcu Kuvayi Millici, kalpaklı idin Milletin vicdanı, hem aklı idin Susturdular, çünkü sen haklı idin Gerçek aydın olmak zor Uğur Mumcu Bilgisiz düşünce olamaz derdin Hakkı arkaladın, haksızı yerdin Bu kutsal davada canını verdin Bu davaya aday, her Uğur Mumcu Ardından verilen namus sözleri Gelmiyor yerine üzer bizleri Ortalığa saçtın nice gizleri Kalemin gençliğe ver Uğur Mumcu Aydınlı içimi döker söylerim Acıdan bağrımı söker söylerim Katillerin belli çıkar söylerim Susmaktır aydına ar Uğur Mumcu Not; Yarın akşam saat 20.00’de, Kadıköy Caddebostan Kültür Merkezi’nde Uğur Mumcu konusunda bir konferans vereceğim.",https://www.cumhuriyet.com.tr/yazarlar/emre-kongar/ugur-mumcu-nicin-olduruldu-2166454
Emre Kongar,CHP’nin büyük iletişim hatası,13 Şubat 2024 Salı,"Dün, internet sitem www. kongar.org adresinde, hem medyaya da yansıyan, Kemal Kılıçdaroğlu ile yediğimiz öğlen yemeğinin iç yüzünü hem de CHP’deki değişim hakkındaki düşüncelerimi yazdım. Aslında “14-28 Mayıs seçimleri niçin, iktidarın bütün oyunlarını geçersiz kılacak kadar büyük bir farkla kazanılamadı” sorusunun yanıtları hâlâ aranıyor. Bu konuda pek çok spekülasyon var. Ben de Kılıçdaroğlu’nun esas hatasının, CHP’yi sağa kaydırması olduğunu, örneğin laikliğe yeterince önem vermediğini belirtmiştim. Ama bugün, şimdiye kadar pek üzerinde durulmayan çok önemli bir iletişim hatasından söz etmek istiyorum... Çünkü bu hata hâlâ devam ediyor! CHP, dünyamızın dijital bir döneme girmiş olmasından ve ABD seçimlerinde sosyal medyanın çok etkin olarak kullanılabilmiş olmasından da etkilenerek, propaganda döneminde sadece Kitle İletişim Araçlarına, yani televizyona, klasik ve sosyal medyaya önem verdi. Vatandaşla yüz yüze temasa, (Kılıçdaroğlu’nun Adalet yürüyüşü ve tam seçim öncesinde yapılan birkaç miting dışında) hiç önem vermedi. İşte tam bu noktada, ölümcül olan iletişim hatasına geliyoruz: Çünkü bugün Türkiye’de, Kitle İletişim Araçları, seçmene ulaşmakta yetersiz kalıyor! Erdoğan/AKP iktidarı, ülkeyi öylesine böldü, kamplaştırdı ve düşmanlaştırdı ki ülkenin dinle aldatılan, nakit ve ayni sadakaya bağımlı hale getirilen seçmenleri, doğrudan iktidarın denetimindeki Kitle İletişim Araçlarının dışında hiçbir televizyonu izlemiyor, gazeteyi okumuyor... Halkın önemli bir bölümü, iktidar tarafından üretilen, gerçek dünyaya ters bir rüya aleminde yaşıyor: Hemen hemen bütün Kitle İletişim Araçları, televizyonlar, radyolar, gazeteler, internet siteleri sadece ve sadece iktidarın propagandasına yer veriyor. Ayrıca, iktidarın ev baskınları, gazeteci tutuklamaları, hem kitle iletişim araçlarını hem de sosyal medyayı, sürekli bir baskı altında tutuyor. Dolayısıyla, muhalefetin Kitle İletişim Araçları yoluyla seçmene ulaşmasının yolları neredeyse tamamen tıkalı. İktidarın bu engellemelerini aşmanın iki yolu var: Birinci yol, halka gerçekleri aktaran televizyon kanallarını ve gazeteleri desteklemek, yaygınlaştırmak... Cumhuriyet gibi gazeteleri, TELE1 gibi televizyon kanallarını, maddi manevi desteklemek, izlemek ve izletmek. İkinci yol, bütün il ve ilçelerde, beldelerde, küçük çaplı, seçmenle yüz yüze, yürüyüşler, protestolar, toplantılar, söyleşiler düzenlemek. Ancak böylece iktidarın Kitle İletişim Araçları konusundaki tekeli ve sansürü aşılabilir. Yoksa, ne kadar haklı olursanız olun, ne kadar gerçek mesajlar verirseniz verin, ne kadar etkileyici cümleler kurarsanız kurun, seçmene ulaşamıyorsunuz. Sevgili okurlarım, siz bu yazıyı okurken herkes ilan edilen CHP adaylarını ve CHP’yi tartışıyor olacak. Ve ben yerel seçimlerde Demokratik Cumhuriyeti koruma refleksimizin gittikçe zayıfladığına üzülüyor olacağım!",https://www.cumhuriyet.com.tr/yazarlar/emre-kongar/chpnin-buyuk-iletisim-hatasi-2174650
Emre Kongar,Yeni bir ‘yargı darbesi’ daha geliyor,26 Ocak 2024 Cuma,"Adalet Bakanı Yılmaz Tunç 8. Yargı Paketi’nin “Şubat ayı sonu gibi” TBMM’ye sevk edileceğini açıklamıştı. Selda Güneysu, 22 Ocak tarihli haberinde, bu konuda çok önemli ipuçları açıkladı. Bunlar hiçbir yerde doğru dürüst değerlendirilmedi. *** AYM’ye bireysel başvuru hakkı kısıtlanıyor. Yargıdaki en büyük sorunlardan birinin sanıkların “makul yargılama süresinin” aşılması olduğu, hatta kimileri beraat eden tutuklu sanıkların, karardan önce, çok uzun süre hapiste kaldığı biliniyor. Selda Güneysu’nun haberine göre, 8. Yargı Paketi’nde, “makul yargılama süresinin aşılmasından” doğan hak kayıpları hakkındaki başvurular, geçici bir düzenleme sürekli hale getirilerek AYM yerine Adalet Bakanlığı’ndaki “Tazminat Komisyonu”na yapılacak. Ancak komisyon reddederse, AYM’ye bireysel başvuru yapılabilecek. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Böylece KHK mağdurlarına ilave olarak haksızlığa uğramış bir başka grup mağdur hakkındaki karar süreleri daha, iktidarın oluşturacağı bir komisyonun merhametine terk edilmiş olacak. *** İki yıl cezalarda en az beş ay hapis öngörülüyor. Habere göre, Adalet Bakanı Tunç, “toplumdaki cezasızlık algısını kaldırmak” üzere, pakette iki yıl ceza alan birinin “en az beş ay cezaevinde kalabileceği” bir düzenlemenin de yer alacağını açıkladı. *** Hakaret suçlarında uzlaşma kaldırılıyor, hapis yolu açılıyor. Güneysu’nun haberinde, 8. Yargı Paketi’nde yer alan bir diğer düzenlemenin de “hakaret suçlarında uzlaşmanın kaldırılmasına yönelik olduğu” belirtiliyor. Uzlaşmanın kaldırılması, “bu suçu işleyen herkes için de cezaevi yolunun açılması” anlamına geliyor. *** Sevgili okurlarım, Türkiye’de insanlar haksız ve hukuksuz kararlarla yıllarca hapis yatırılıyor. Sulh Ceza Yargıçları hemen hemen önlerine gelen herkesi tutukluyor, tutuklular karar verilene kadar hapis yatıyor. Muğlak ceza maddeleri insanların hayatlarını karartıyor. Medya müthiş bir baskı altında. Yargı bağımsızlığı, sadece Anayasa’daki bir temenni maddesi halinde kaldı. AYM dahil, bütün üst ve yerel mahkemelerin yargıç ve savcıları iktidar tarafından atanıyor. Böyle bir ortamda, Adalet Bakanı Yılmaz Tunç, uluslararası uzmanların hazırladığı bir “Hukukun Üstünlüğü” endeksinde Türkiye’nin yeri hakkında şunları söylüyor: “Özellikle Türkiye’nin önünde gösterilen ülkelerde bırakın hukuk, bırakın yargı, demokrasi yok bir kere. Bir kere serbest seçimler yok. Yani o ülkelerin gerisinde Türkiye’yi göstermek; Türkiye’ye büyük bir haksızlık olacağına inanıyorum. Eleştirelim, eksiklikleri ortaya koyalım ama, Türkiye’nin de özellikle hukukun üstünlüğünde Zambiya’dan geri olduğunu söylemek de bir kere kabul edilebilir bir şey değil. Türkiye, Angola’dan geri olabilir mi? Mümkün değil.” Bu sözler Türkiye’nin, sadece “Hukukun Üstünlüğü” açısından değil, “Demokratik” olduğu iddia edilen rejimi açısından da, büyük bir sapma ve kriz içinde olduğunun kanıtıdır.",https://www.cumhuriyet.com.tr/yazarlar/emre-kongar/yeni-bir-yargi-darbesi-daha-geliyor-2167899
Emre Kongar,1994: İstanbul nasıl bölündü,11 Ocak 2024 Perşembe,"Recep Tayyip Erdoğan İstanbul tarihinde en düşük oyla seçilen belediye başkanıdır. 1963’ten itibaren yapılan seçimlerdeki başkanları, partileri ve aldıkları oyları aşağıda gösterdim: 1963 Haşim İşcan CHP 35.3 (mahkeme kararıyla) 1968 Fahri Atabey AP 48.8 1973 Ahmet İsvan CHP 63.6 1977 Aytekin Kotil CHP 56.0 1984 Bedrettin Dalan ANAP 49.6 1989 Nurettin Sözen SHP 35.9 1994 Recep Tayyip Erdoğan RP 25.1 1999 Ali Müfit Gürtuna FP 27.5 2004 Kadir Topbaş AKP 45.3 2009 Kadir Topbaş AKP 44.7 İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2014 Kadir Topbaş AKP 47.9 2019 Ekrem İmamoğlu 48.7 2019 (Tekrar) Ekrem İmamoğlu 54.2 *** 1994 yılındaki yerel seçimler, 1980 darbesinin siyasete getirdiği sınırlama ve kısıtlamaların etkileri henüz aşılamadığı bir sırada yapılmıştır... Ülke o yıl hâlâ, Evren yönetiminin zorbalığıyla kabul ettirilen ve Özal dönemiyle devam ettirilen 1982 Anayasası’nın baskıları ve geçmiş dönemlerin siyaseti paramparça eden, partileri kapatan, liderleri yasaklayan abuk sabuk uygulamalarının etkileri altındadır. Eski liderlerin yasakları kaldırılmış, kapatılmış olan partiler, aynı liderler tarafından, yeni isimlerle kurulmuştur ama yasakların ve kapatılmaların etkileri hâlâ devam etmektedir. Doğru Yol Partisi’nde Süleyman Demirel, yasaklı olduğu sırada Adalet Partisi’nin oylarını alan Özal’ın Anavatan Partisi ile rekabet halindedir. Demokratik Sol Parti’de Bülent Ecevit, CHP mirasının peşindedir. Sosyal Demokrat Halkçı Parti’de Erdal İnönü, CHP’nin mirasını temsil ettiği iddiasındadır. Yeniden açılan Cumhuriyet Halk Partisi, Deniz Baykal’ın liderliğinde, kendi mirasını geri almaya çalışmaktadır. *** 1989 yılında yapılan bir önceki yerel seçimlerde SHP, Türkiye genelinde yüzde 28 oyla birinci parti olmuştur. Ayrıca İstanbul, Ankara ve İzmir Belediye Başkanlıklarını da kazanmıştır. Ama aradan geçen zaman zarfında ve 1991 seçimlerindeki ittifaklarla, SHP’nin oyları düşmüş, DYP’nin oyları yükselmiş, sonunda birinci parti olan DYP ile üçüncü parti olan SHP arasında Süleyman Demirel-Erdal İnönü ortak hükümeti kurulmuştur. Özal’ın Evren baskısını devam ettiren yönetim döneminden sonra 1991 seçimlerinde iktidara gelen DYP-SHP ortak hükümeti, bütün Anayasal engellere, Evren’den sonra Cumhurbaşkanı olan Özal’ın çelmelerine ve siyasal cinayetlere rağmen, Demokratik Rejimi yeniden işletmeye çalışmaktadır. Özetle 1994 yılında yasaklı liderlerin siyasete dönmeleri ve kapatılan CHP’nin yeniden açılması sonunda, Orta Sağ, Özal’ın Anavatan Partisi ile Demirel’in Doğru Yol Partisi arasında, Orta Sol da İnönü’nün SHP’si, Ecevit’in DSP’si ve Baykal’ın CHP’si arasında bölünmüştür. 1994 İstanbul seçimindeki adayları ve aldıkları oyları aşağıdaki tabloda gösterdim: Tablodan da açıkça anlaşıldığı gibi, Orta Sol’un toplam oyu yüzde 33, Orta Sağ’ın toplam oyu da yüzde 37’dir. Ama bunlar kendi içlerinde bölündükleri için, Erdoğan yüzde 25 gibi çok düşük bir oyla aradan sıyrılıvermiştir. İşte bu tablo, hem “Şahsım Rejimi”nin ülkemize nasıl egemen olduğunu hem de Erdoğan/AKP iktidarının 2024 İstanbul seçimlerindeki tek umudunu açıklamaktadır.",https://www.cumhuriyet.com.tr/yazarlar/emre-kongar/1994-istanbul-nasil-bolundu-2161543
Emre Kongar,Şehitler nasıl önlenir?,16 Ocak 2024 Salı,"Erdoğan/AKP iktidarının iddiasına göre Türkiye, terörle mücadele etmek için, “sınır ötesi harekât” yapmakta ve şehitler bu savaş nedeniyle verilmektedir. Türkiye’nin PKK terörü ile mücadele ettiği doğrudur. PKK’nin komşulardan (ve müttefiklerden) destek aldığı da doğrudur. Benim sürekli olarak anlatmaya çalıştığım gibi, komşulardan (ve/ veya müttefiklerden) destek alan bir terör örgütü ile mücadele çok zordur... Dolayısıyla ilk bakışta, iktidarın “terörle savaş için sınır öteki harekât yapıldığı” iddiası gerçek gibi görünmektedir. Ama acaba gerçekten Irak, Suriye ve İran sınırları içinde varlığını sürdüren PKK ile mücadele, Irak ve Suriye topraklarında, ŞEHİTLER VEREREK SÜRDÜRÜLEN KALICI BİR SAVAŞI zorunlu mu kılmaktadır? *** Savaş, ancak devletin egemenliği, vatanın toprak bütünlüğü, yurttaşlarının güvenliği ve refahı tehlikede ise başvurulan bir araçtır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsanların canlarını ve mallarını korumak için kurulmuş olan devlet, haklı sebepler olmadan savaşa girer ve yurttaşlarının canlarını savaş meydanlarında boş yere harcamaya başlarsa, işte o zaman devlet, varlık gerekçesini, şehitlik de anlamını kaybeder! Tarih, sadece kendi iktidarlarını sürdürmek için savaşa giren ve yurttaşlarını kırdıran çağdaş diktatörlerin örnekleriyle doludur. *** Peki, savaş ve politikacı, daha doğrusu savaş ve politika ilişkisi nedir? Clausewitz’e göre, “Savaş, politikanın başka araçlarla devamıdır.” Bütün savaşların amacı, düşman silahlı kuvvetlerini yok etmek yoluyla onun iradesini teslim almaktır. Demek ki savaş, bir ülkeyi yönetenlerin genel politikalarının, özellikle de dış politikalarının bir uzantısıdır. *** Şehit haberlerimiz, Irak ve Suriye’deki silahlı kuvvetlerimizin artık sürekli hale dönüşen varlığı dolayısıyla geldiği için, PKK terörü ile mücadele bağlamında, “buralarda KALICI BİR SAVAŞIN sürdürülmesi ne kadar gerekli” diye sormak gerekiyor. Esas soru şu: Bir terör örgütü bir komşu ülkede konuşlandığı zaman (ve bir müttefik tarafından da desteklendiğinde) izlenecek politika, savaş da dahil olmak üzere ne olmalıdır? Hiç kuşkusuz ilk adım, o devlet ya da devletlerle müzakere ederek, terör örgütüne verilen desteğin sonlandırılmasını istemektir. Peki ya o devletleri yok ederseniz veya egemenliklerini zedelerseniz, karşınızda müzakere edecek, egemen bir otorite kalmamışsa ne olur? Irak Devleti’ni yok eden, Suriye Devleti’nin toprak egemenliğini zedeleyen Türkiye’nin önündeki sorunlara benzer sorunlar ortaya çıkar! Üstelik Türkiye, bu devletlerin birini yok edip, ötekinin de egemenliğini zayıflatırken, ABD ile ittifak içinde davrandı. Oysa ABD, Türkiye’nin sınırları dışındaki terör örgütüne ne yazık ki müttefiki olarak bakıyor! *** Sonuç olarak, şehitlerimizin artması, Erdoğan/AKP iktidarının yanlış dış politikasının ve onun uzantısı olan yanlış bir savaşın, terörle mücadele bağlamında, komşularla ve müttefiklerle yeniden irdelenmeleri ve düzeltilmeleri yoluyla durdurulabilir.",https://www.cumhuriyet.com.tr/yazarlar/emre-kongar/sehitler-nasil-onlenir-2163317
Emre Kongar,Seküler hilafet (1),04 Ocak 2024 Perşembe,"Prof. Naciye Selin Şenocak, 2015 yılında bir konuşma yapmış ve Türkiye için, “Seküler Hilafet” adı altında, Birleşmiş Milletler benzeri bir kurum önermişti. Bu konuşması, Hilafet sloganlarının atıldığı son Gazze mitinginden sonra yeniden gündeme geldi. Ben dahil pek çok kişi bu “seküler Hilafet” kavramının bir oksimoron, yani “yaşayan ölü” gibi, zıt nitelikleri aynı objede birleştiren bir tanım olduğunu söyledi. Bugün, Şenocak’ın orijinal konuşmasını yayımlayıp, irdeleyecektim. Fakat bir savunma yayımladığını gördüm. Kendisine haksızlık etmemek için, ilk konuşması kadar önemli yanlışlarla dolu olan bu savunmayı, birinci konuşmasının metninden önce yayımlamayı uygun buldum. *** Şenocak, “Seküler Hilafet” kavramını yaptığı ilk konuşmasını şöyle savunmuş: “Hilafet polemiği adı altında ülkenin gündemini değiştirerek halkımızı kin ve nefret söylemlerine itmek ve ayrıştırıp kışkırtmaya çalışan provokatör gruplar, 2015 yılında ‘Müslüman Ülkeler Birliği ve haklarının savunması’ konulu bir çalıştayda verdiğim bir demeci hâlâ kötü amaçlarla gündeme getirmektedir. Otobid ile zahmetsiz satış. Otobid Fiyatı Gör Hilafet konusu, halkımız arasında, İslam düşmanlığı körüklenerek provokatif biçimde bir algı operasyonu aparatı olarak gündeme getirilmektedir. On sene önceki açıklamamda, hilafet kurumunun Türkiye’de yeniden yürürlüğe konulmasından değil Birleşmiş Milletler (BM), özellikle de BM Güvenlik Konseyi bünyesinde, Müslüman ülkelerin haklarını koruyacak ve temsil edecek yeni bir teşkilattan, Müslüman Ülkeler Birliği’nden bahsediyorum. Öncelikle bilinmelidir ki ‘Hilafet makamı’ tüzel kişilik olarak Allah’ı (cc) ya da İslamı temsil eden bir makam değil, Müslümanları temsil eden seküler bir kurum yani sosyolojik bir yapıdır. Bu makam dünyevi işlerle uğraşır ve Müslümanların çıkarları ve haklarını korur. Halen sekülarizm ve laisizm arasındaki etimolojik kavram farklılıklarını bilmeyen şahıslar, bilinçli biçimde kışkırtıcı amaçlarla dezenformasyon yapmaktadırlar. Sekülarizm, toplumsal hayatta uhrevi ve diğer dini ruhani meselelerden ziyade dünya hayatına odaklanılması yönündeki fikir ve akımdır. TDK sözlüğünde açıkça bu kavramlar açıklanmaktadır. Hilafet şeriat değildir, Diyanet İşleri Başkanlığı gibi hükümete bağlı kurumdur. Yani alternatif bir devlet yönetim sistemi, Türkiye Cumhuriyeti’ne bir alternatif veya saltanat değildir. Bu konuda bilgisizce ironi yapanlara, tehditkâr açıklamalar veya sosyal medyadaki dezenformasyondan ziyade hukuki kaynakları ve Prof. Dr. Özden Zeynep Oktav Hocamızın akademik çalışmalarını okumalarını öneririm. Dünyada 1.6 milyar Müslüman yaşamaktadır. 1990 yılından bu yana sadece Irak’ta 4 milyondan fazla Müslüman öldürülmüştür. Dünyadaki en kanlı çatışmalar Müslüman coğrafyada geçmektedir. Bu ülkelerin kaderleri sadece BM Güvenlik Konseyi’nde beş ülkenin kontrolüne bırakılmıştır. Bu, kabul edilemez bir durumdur. Bunlarla beraber, İslam düşmanlığını körüklemek ve Müslümanları baskı altında tutmak için İslamla bağdaştırılan terör grupları kurulmaktadır. İslam İşbirliği Teşkilatı (İİT) sadece ekonomik ve kültürel bir birliktir. İİT’nin etkinliğinin olmadığını, Gazze’de ‘insanlık suçu’ işlenirken görüyoruz. Türkiye gerek tarihsel gerekse jeopolitik konumu açısından, BM bünyesinde söz konusu teşkilatın kurulmasında öncülük edebilir. Artık reform sürecine giren BM’de bu çerçevede yeni bir oluşum şarttır. Manevi değerler üzerinden kin ve nefret söylemleriyle milletimizi ayrıştırmak ve basında ve sosyal medyada dezenformasyona yol açmak vatan hainliğidir. Türkiye Cumhuriyeti, dünya siyasetinde en üst mertebede söz sahibi olması gereken bir ülkedir. Ülkemiz, Türkiye Yüzyılına yakışacak şekilde son yıllardaki diplomatik adımlarıyla, dünyada barışın temin edilmesi için çok önemli roller oynamaktadır. Bu açıklamamı, hilafet polemiği esnasında tarafıma yapılan saldırılara cevap vermek amacıyla yaptığımı ve bundan sonra bu konuda bir demeç vermeyeceğimi kamuoyuna bildiririm.” (https://www.superhaber.com) *** Yarın, Şenocak’ın hem ilk konuşmasını yayımlayacağım hem de bu savunması ile birlikte irdeleyeceğim.",https://www.cumhuriyet.com.tr/yazarlar/emre-kongar/sekuler-hilafet-1-2159044
Emre Kongar,İstanbul: Hortumla hizmet arasında seçim,09 Ocak 2024 Salı,"Bu iktidar 21 yılda, rejimin de seçimin de sandığın da belediye başkanlarının da anlamlarını ve önemlerini değiştirdi. Ve yaptıklarını, ettiklerini, önemli ölçüde gizleyen bir “Karartmacılık” oluşturdu: Bütün maliyetler, masraflar gizli... Bütün ilişkiler devlet sırrı... Bütün anlaşmalar, tahsisler, ihaleler özel... Tarafsızlık yemini etmiş olan Cumhurbaşkanı, seçimlerde partisi lehine açık ve net olarak her türlü propagandayı yapıyor; seçimlere devletin bütün ağırlığını koyuyor... Seçmen listelerini kendi bürokrasisi belirliyor, seçim kurulları ancak onaylıyor; seçmenler tarafından sahte seçmenlerin kontrol edilmeleri çok çok zor, hemen hemen olanaksız... Propaganda dönemlerinde ne eşitlik var ne adalet ne de şeffaflık; muhalefetin yasal olanakları bile sınırlanırken iktidar her türlü dezenformasyonu rahatça yapıyor; yalanı ve iftirayı serbestçe kullanıyor... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Oy sayımları, Anayasa’yı değiştiren en kritik halkoylamalarında bile yasalara aykırı olarak yapılıyor... Sonuçların yayımlanmaları sırasında, trafolara kediler giriyor, yayınlara uzun aralar veriliyor. Seçim kurullarını oluşturan yargı zaten onların emrinde... Yürütme erki olan Cumhurbaşkanı ve onun atadığı Bakanlar, TBMM’ye bile hesap vermiyor... “Şahsım Devleti”nde son derece keyfi, üstelik Karartmacı, Bilmesinlerci, Obskürisyonist politika, bütün devlet, hükümet ve kamu ilişkilerine egemen. *** 14-28 Mayıs 2023 genel seçimleri bütün ölçümlerin ve beklentilerin tersine, iktidarın kazandığı ilan edilerek bitirildi. Şimdi önümüzde, bu sonucun getirdiği özgüven ile gittikçe artan baskı ve manipülasyon olanaklarını yerel seçimlerde de kullanacak bir iktidar var. 31 Mart’ta, genel seçimlerdeki senaryolar tekrarlanacak. Ama bu kez her kentteki sandık, sadece o kentin yazgısını belirleyecek... Yani örneğin, deprem bölgelerindeki yapının ürettiği sandık sonuçları İstanbul’u etkilemeyecek... Ve İstanbul’un yazgısını, denetimleri daha kolay olan, sadece İstanbul’daki sandıklar belirleyecek: İktidarın adayı, 2019’daki gibi “Kazandık” diyerek sonucu ilan edip gitmeye kalktığında eğer 2019’daki gibi gerçek sonuçlar aleyhinde ise Ekrem İmamoğlu’nun karşısında boyun eğmek zorunda kalabilecek. *** İstanbul seçiminin sonuçları, bu kentin büyük olanaklarından dolayı, “Hortum” ile “Hizmet” arasında geçeceği için, bütün ülkeyi etkileyecek: Çünkü İstanbul Belediyesi çok gelire, çok gayrimenkule ve çok denetime sahip. İktidar bu gelir ve olanakları İstanbul halkı için kullanmıyor; kendi oligarşisi için “hortumluyor”: Tarikat ve cemaatlerin dernek ve vakıflarına tahsis edilen kamu malları, yandaşlara verilen ihaleler, kupon arsalardaki özel inşaat izinleri, bu hortum mekanizmasının “kitabına uydurulmuş” olan yolları ve yöntemleri. İmamoğlu, sadece bu “hortumları” kestiği ve bu kaynakları “İstanbulluların hizmetine” harcadığı için, iktidarın bütün engellerine, sınırlama ve kısıtlamalarına rağmen, mucizevi yatırımlar ve hizmetler yaptı. İSTANBUL AKP’NİN DEĞİL, İSTANBULLULARINDIR: VE İSTANBULLULAR KENTLERİNE SAHİP ÇIKMALIDIRLAR!",https://www.cumhuriyet.com.tr/yazarlar/emre-kongar/istanbul-hortumla-hizmet-arasinda-secim-2160747
Emre Kongar,Eğitim bir toplumun geleceğidir,28 Aralık 2023 Perşembe,"Türkiye petrol zengini değil... Kendine yeterli bir tarım ülkesiydi... Onu da bitirdiler, buğdaydan mercimeğe, arpadan samana kadar her şeyi ithal eder olduk! En büyük sermayemiz olarak elimizde sadece insanımız kaldı. Şimdi Milli Eğitim Bakanlığı’nın çabalarıyla bu insan sermayemizi de tüketmekle meşgulüz! Bakan Yusuf Tekin, Milli Eğitim’in bu çabalarını TBMM’de şöyle özetlemişti: “O sizin yaşadığınız eski Türkiye bitti. Vedalaşın. Uyanın, uyanın! Türkiye artık bambaşka bir ülke. Bakın MEB 2023 yılı itibarıyla 2 bin 709 tane geçerli protokolümüz var. Bunların içinde sizin tarikat, cemaat dediğiniz, bizim STK dediğimiz yapılarla toplasanız 10 tane protokolümüz vardır. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Onlarla protokol yapmaya devam edeceğiz.” Bunun üzerine Zülâl Kalkandelen 20 Aralık 2023 tarihinde şöyle yazdı: “Bakan Tekin’in Meclis’te sarf ettiği bu sözler, anayasanın 2. maddesine, bir Devrim Kanunu olan 1924 tarihli Tevhidi Tedrisat Kanunu’na (Öğretim Birliği Yasası) ve 1739 sayılı Milli Eğitim Kanunu’na aykırıdır! Bakanın tarikatlar ve cemaatler ile protokol yapmayı savunurken ‘Protokol yaptığımız bu sivil toplum örgütleri sizin çocukları dağa çıkarmanıza engel olduğu için çatlıyorsunuz. Çocuklarımın dağa çıkmaması için, sizin insan kaynağınıza insan yetiştirmemek için buna devam edeceğim’ demesi ise sonuçları çok ağır olabilecek vahim bir çarpıtmadır. Yusuf Tekin, ‘Laik eğitim alanlar dağa çıkıyor’ mu demek istiyor?! Bu ülke 15 Temmuz 2016’daki FETÖ darbe girişimini, Sivas, Çorum, Maraş katliamlarını hiç yaşamamış gibi konuşuyor. Bu katliamların hiçbirisi laik eğitim nedeniyle olmadı, aksine laiklik çiğnendiği için oldu!” *** Mustafa Kemal Atatürk, Türkiye Cumhuriyeti’ni, topraklarımızı işgal eden düşmana karşı verilen kanlı bir “İstiklal Savaşı” sonunda bir “Siyasal Devrim” ile ve bir “Eğitim ve Kültür Savaşı” ile kurmuştur. Bir yandan Yazı Devrimi, Dil Devrimi, Tarih Devrimi, Medeni Haklar Devrimi, Kıyafet Devrimi, Saat ve Ölçü Devrimi, Soyadı Devrimi gibi kültür devrimleri yapılırken öte yandan okuryazarlık eğitimi ve çağdaş bilim insanları yetiştirmek projeleri devreye sokulmuştu. Tam bu dönemde Hitler’in faşizminden kaçan Alman bilim insanlarının Türkiye’ye gelmesi de genç Cumhuriyetin bilim ve eğitimdeki büyük atılımına çok önemli katkılarda bulunmuştur. *** Atatürk bu “Eğitim ve Kültür Savaşı” bağlamında, sonradan ünlü birer akademisyen olan birçok yetenekli genci Avrupa’ya yollamıştır. Eğitim için Avrupa’ya gönderilen öğrencilerden olan Sadi Irmak kendi olayını şöyle anlatıyor: “Vakit geldiğinde ise Sirkeci Garı’ndayım; ama kafam çok karışık. Gitsem mi, kalsam mı? Beni orada unuturlar mı? Para yollarlar mı? Tam gitmemeye karar verdiğim, geri döndüğüm sırada bir posta dağıtıcısı ismimi çağırdı. ‘Mahmut Sadi! Mahmut Sadi! Bir telgrafın var.’ ‘Benim’ dedim. Telgrafı açtım, aynen şunlar yazıyordu: ‘Sizleri bir kıvılcım olarak yolluyorum, alevler olarak geri dönmelisiniz. İmza – Mustafa Kemal’... ...Çok başarılı oldum. Ülkeme alev olarak döndüm. Önce İstanbul Üniversitesi Genel ve Beşeri Fizyoloji Enstitüsü’nü kurdum. Kürsü başkanı oldum. Daha sonra ülkemin başbakanlığını yaptım. Ben kim miyim? Ben sadece iki satırlık bir telgrafın yarattığı bilim adamıyım...” *** Cumhuriyet, kan ve gözyaşı ile kazanılan “İstiklal Savaşı” sonrasında bir “Siyasal Devrimle” ve onunla eşzamanlı bir “Eğitim ve Kültür Savaşı” ile kuruldu. Şimdi yine aynı yöntemle yıkılmak mı isteniyor?",https://www.cumhuriyet.com.tr/yazarlar/emre-kongar/egitim-bir-toplumun-gelecegidir-2156471
Emre Kongar,‘Şahsım Devleti’nde adalet: Söylem ve eylem çelişkileri,14 Ocak 2024 Pazar,"AYM “Can Atalay’ı serbest bırakın” dedi... “Şahsım Devleti” serbest bırakmıyor! AİHM “Osman Kavala’yı serbest bırakın” dedi... “Şahsım Devleti” bırakmıyor! *** İktidarın SÖYLEMLERİNE bakarsanız, Türkiye bir “Özgürlükler Ülkesi”: Medya özgür... Yargı bağımsız... Ülke bir “Hukuk Devleti”. Oysa iktidarın EYLEMLERİNE bakarsanız Türkiye bir “Özgürlükler Ülkesi” değil: Ne medya özgür... Ne yargı bağımsız... Otobid ile zahmetsiz satış. Otobid Fiyatı Gör Ne de ülke “Demokratik, Laik ve Sosyal, Hukuk Devleti”. *** Anayasa’nın SÖYLEMİ, Madde 153: “Anayasa Mahkemesi kararları Resmi Gazete’de hemen yayımlanır ve yasama, yürütme ve yargı organlarını, idare makamlarını, gerçek ve tüzelkişileri bağlar.” Anayasa’nın SÖYLEMİ, Madde 90: “Usulüne göre yürürlüğe konulmuş temel hak ve özgürlüklere ilişkin milletlerarası antlaşmalarla kanunların aynı konuda farklı hükümler içermesi nedeniyle çıkabilecek uyuşmazlıklarda milletlerarası antlaşma hükümleri esas alınır.” İstanbul 13. Ağır Ceza Mahkemesi’nin ve Yargıtay 3. Ceza Dairesi’nin iktidarca da desteklenen EYLEMİ: Anayasa Mahkemesi kararına uymamak. Anayasa Mahkemesi’nin bu kararına imza atan yargıçlar hakkında suç duyurusunda bulunmak. İktidarın EYLEMİ: 3. Ceza Dairesi kararını desteklemek. Anayasa Mahkemesi kararını uygulatmamak. *** Anayasa Mahkemesi Başkanı Zühtü Arslan’ın SÖYLEMLERİ: Adalet söz değil davranış, söylem değil eylem meselesidir. Adalet vesayet altında olmayan bir akıl ister. Adalet kirlenmemiş hür bir vicdan gerektirir. İnsan olmak, kendimize hak gördüğümüzü başkası için de hak olarak görmektir. İnsan olmak kendimize yapılmasını istemediğimizi başkalarına reva görmemeyi gerektirir. İnsan olmak, bizden farklı olanı da insan olarak kabul etmeyi gerektirir. İnsan kalmak zor zamanda adaleti savunmayı ve hakkı tutup yüceltmeyi gerektirir. İnsanın temel hak ve özgürlüklerinin korunması adaletin ete kemiğe bürünmüş halidir. Anayasa’yı nihai ve bağlayıcı şekilde yorumlayarak uyuşmazlığı karara bağlama yetkisi Anayasa Mahkemesi’ne verilmiştir. Bir yargı kararına katılmamak farklı, ona uymamak farklıdır. Birincisi meşru, ikincisi ise meşru değildir. *** Anayasa’nın SÖYLEMİ, Madde 8: Yürütme yetkisi ve görevi, Cumhurbaşkanı tarafından, Anayasaya ve kanunlara uygun olarak kullanılır ve yerine getirilir. Anayasa’nın SÖYLEMİ Madde 103: Cumhurbaşkanı, görevine başlarken Türkiye Büyük Millet Meclisi önünde aşağıdaki şekilde ant içer: “Cumhurbaşkanı sıfatıyla, Devletin varlığı ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma, ANAYASAYA, HUKUKUN ÜSTÜNLÜĞÜNE, DEMOKRASİYE, ATATÜRK İLKE VE İNKILAPLARINA VE LAİK CUMHURİYET İLKESİNE BAĞLI KALACAĞIMA, milletin huzur ve refahı, milli dayanışma ve adalet anlayışı içinde herkesin insan haklarından ve temel hürriyetlerinden yararlanması ülküsünden ayrılmayacağıma, Türkiye Cumhuriyeti’nin şan ve şerefini korumak, yüceltmek ve üzerime aldığım görevi tarafsızlıkla yerine getirmek için bütün gücümle çalışacağıma BÜYÜK TÜRK MİLLETİ VE TARİH HUZURUNDA, NAMUSUM VE ŞEREFİM ÜZERİNE ANT İÇERİM.” Anayasa’nın SÖYLEMİ, Madde 104: “Cumhurbaşkanı, Devlet başkanı sıfatıyla Türkiye Cumhuriyetini ve Türk Milletinin birliğini temsil eder; ANAYASANIN UYGULANMASINI, Devlet organlarının düzenli ve uyumlu çalışmasını temin eder.” *** İktidarın EYLEMLERİ: AYM kararları uygulanmıyor. AİHM kararları uygulanmıyor. Can Atalay hâlâ içeride. Osman Kavala hâlâ içeride. Selahattin Demirtaş hâlâ içeride. Gezi ve 28 Şubat davalarındaki haksızlık ve hukuksuzluklar, çocukların cezaevindeki yaşamları, hasta ve yaşlı mahkûmların mahpuslukları, hapistekilere ve KHK’lilere yapılan hak ihlalleri devam ediyor. *** Belgeler, söylemler, eylemler, çelişkiler bunlar: Adalet konusunda yaşanan “Anayasa ihlalinin”, “Rejim darbesinin”, sorumlusu kim? Karar sizin!",https://www.cumhuriyet.com.tr/yazarlar/emre-kongar/sahsim-devletinde-adalet-soylem-ve-eylem-celiskileri-2162687
Emre Kongar,Asgari ücret nasıl belirlenmeli,29 Aralık 2023 Cuma,"Değerli okurlarım, 2024 yılına ilişkin asgari ücret 17.002 (on yedi bin iki) lira olarak belirlendi. Ne yazık ki bu miktar, DİSK/Birleşik Metal-İş Sınıf Araştırmaları Merkezi BİSAM’ın Ekim 2023’e ilişkin olarak belirlediği, dört kişilik bir ailenin Yoksulluk Sınırı olan 45 bin TL düzeyinin bile çok altında. Üstelik Türkiye’de “asgari ücret”, neredeyse “ortalama ücret” düzeyini belirlemekte. DİSK-AR araştırmasının verilerine göre emekçilerin yarıdan fazlası asgari ücret civarında bir ücretle çalışmakta; özel sektörde bu oran yüzde 70’lere ulaşmakta. Kadınlar açısından durum daha da vahim: Kadınların yüzde 61.4’ü asgari ücret civarında bir ücretle çalışırken yüzde 41’i ise asgari ücret dahi alamamakta. Ayrıca 7.3 milyon işçi asgari ücretin altında bir ücret almakta. Kayıt dışı çalışanların ise yüzde 83.5’i asgari ücretin altında bir ücretle çalışmakta. AKP’nin ekonomi ve maliye politikaları sonunda, Türkiye Avrupa’da asgari ücretin en düşük olduğu ülkelerden biri haline geldi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2013’te Avrupa’da, Türkiye’den düşük asgari ücretli 14 ülke varken, 2023 yılı sonunda sadece 4 ülke kaldı. *** Devrimci İşçi Sendikaları DİSK’in belirlediği “Asgari Ücret” ilkeleri şöyle özetlenebilir: 1) Toplu pazarlık kapsamı genişletilmelidir. Asıl mesele ücret düzeylerini toplu pazarlıkla belirlemektir. Sendikal hakların kullanımının önündeki tüm engeller kaldırılmalı, toplu pazarlık kapsamı genişletilmelidir. Toplu iş sözleşmeleri sendikasız işyerlerine de uygulanmalıdır. 2) Asgari ücret, ülkemizde ortalama ücret olduğu dikkate alınarak tespit edilmelidir. 3) Asgari ücret artışında dar gelirlilerin gıda enflasyonu ile kişi başına ekonomik büyüme esas alınmalıdır. 4) Enflasyon tek haneli rakamlara düşünceye kadar asgari ücret yılda iki değil, dört kez güncellenmelidir. 5) Asgari ücretin saptanmasında yoksulluk sınırı bir ölçüt olarak dikkate alınmalı ve bir evde iki kişi çalıştığında yoksulluk sınırını aşan bir gelir elde edilmesi güvence altına alınmalıdır. 6) Asgari ücret, uluslararası standartlara uygun şekilde, emekçinin ailesi ile birlikte geçinebileceği bir ücret olmalıdır. 7) Asgari ücret sonrası ilk vergi dilimine uygulanacak oran yüzde 10’a düşürülmelidir. 8) Gelir vergisi tarife dilimleri, asgari ücret artışından az olmamak kaydıyla, yeniden değerleme oranında artırılmalıdır. 9) Asgari ücret vergi istisnası, vergiden değil, matrahtan indirim yoluyla uygulanmalıdır. 10) 2008 yılından beri işverenlere verilen 5 puanlık SGK prim desteği işçilere de verilmelidir. 11) Çağdışı damga vergisi kaldırılmalıdır. 12) En düşük emekli aylığı en azından asgari ücret düzeyine yükseltilmelidir. 13) Asgari ücret en düşük kamu işçisi ücreti ve en düşük memur maaşı dikkate alınarak hesaplanmalıdır. *** Sevgili okurlarım, siyaset esas olarak, bir ülkede üretimi artırma ve geliri dağıtma sanatıdır. Üretimin nasıl artırılacağı ve elde edilen gelirin nasıl dağıtılacağı o ülkenin sınıfsal ve kültürel yapısının yansımaları olan anayasası ve iktidarı tarafından belirlenir. Türkiye’de iktidar, toplumun refahını değil, kendisinin, kendi oligarşisinin çıkarlarını düşünmekte... Gelir dağılımını da emekçilerin, emeklilerin, halkın aleyhine ama kendisinin, kendi oligarşisinin lehine gerçekleştirmektedir. “Yüksek enflasyon” ve “düşük asgari ücret”, geniş kitleleri yoksulluğa mahkûm eden bu politikaların bilinçli sonuçlarıdır.",https://www.cumhuriyet.com.tr/yazarlar/emre-kongar/asgari-ucret-nasil-belirlenmeli-2156892
Emre Kongar,Kahrolsun nefret dili,12 Ocak 2024 Cuma,"Sevgili okurlarım, bu iktidarın Türkiye’ye yaptığı büyük kötülüklerin başında, insanları açlığa mahkûm etmenin yanında, adaleti yok etmek, toplumu düşman kamplara bölmek, kültürümüzü ilkelleştirmek ve dilimizi bozmak geliyor: İktidarın en yukarıdan en aşağıya kadar kullandığı “nefret dili” siyasette ve elbette siyasetin de etkisiyle, gündelik hayatta egemen oldu. Böylece, sadece dilimiz değil, terbiyemiz, nezaketimiz de bozuldu. Nezaket ve terbiyemiz bozulunca ilişkilerimiz de bozuldu. Elinde en ufak bir yetki kırıntısı bulunan bürokrat veya sorumlular, vatandaşa tepeden bakmaya, hakaret etmeye başladı. *** İktidarın en üst düzeyinde sürekli kullanılan ve bütün televizyonlardan kulaklarımızı tırmalayan, gazetelerin manşetlerinden belleklerimize kazınan nefret sözcüklerinin bazılarını aşağıya çıkardım. Bakın iktidar, rol modelimiz olarak, sürekli kullandığı sıfatlarla konuşma dilimize ne yönde katkılarda(!) bulunmuş. (Dikkat: Nefret ifade eden bu sıfatların önemli bir bölümü, saygınlığı olan parti liderleri için ve/veya iktidara karşı hak ve hürriyetler bağlamında protesto eylemi yapanlar hakkında kullanılmıştır. Kimlik ifade eden siyasal veya etnik sıfatlar ise aşağılamak amacıyla kullanıldığından doğrudan “nefret suçu” kavramına girerler.) *** “adi” “ahlaksız” “affedersin Ermeni” “alçak” “ananı da al git” “(bunlar) ateist” “cibiliyetsiz” “çapulcu” “çakal” “çamur” “çürük” “edep fukarası” “edepsiz” “eşkıya” “gafil” “geri zekâlı” “haysiyet fukarası” “haysiyetsiz” “imansız” “iki sarhoş” “İsrail dölü” “kan emici” “kitapsız (dinsiz anlamında)” “(bunlar) komünist” “mankafa” “namert” “namussuz “onursuz” “ölü sevici” “rezil” “sanatçı müsveddesi” “sefil” “şerefsiz” “soysuz” “sürtük” “terörist” “tezek” “vampir” “virüs” “yalaka” “(bunlar) Zerdüşt” “zürriyetsiz” *** Ben yerel seçimlerde güzel İstanbul’umuzu bu dili konuşan bir partinin temsilcisine emanet etmek istemiyorum.",https://www.cumhuriyet.com.tr/yazarlar/emre-kongar/kahrolsun-nefret-dili-2161970
Emre Kongar,Seküler hilafet (2),05 Ocak 2024 Cuma,"Prof. Dr. Naciye Selin Şenocak’ın 2015 yılında yaptığı “Seküler Hilafet” açıklaması, iktidarın Riyad’daki “Süper Kupa” futbol skandalını ve Atatürkçü tepkileri dengelemek için yaptırdığı Gazze mitinginde Hilafet istekleri gündeme gelince yeniden tartışmaya açıldı. İçlerinde benim de olduğum pek çok kişi “Seküler Hilafet” kavramını “yaşayan ölü” gibi, zıt niteliklere sahip “Oksimoron” bir tanım olduğunu söyleyerek eleştirdi. Kendisine haksızlık etmemek için, bu eleştirilere karşı Şenocak’ın yaptığı savunmayı bu yazıdan önce, dün yayımladım. Bugün, 2015 yılındaki ilk konuşmasını aktararak “Seküler Hilafet” kavramını irdelemeye başlayacağım. *** Şenocak 2015 konuşmasında şöyle demiş: “Özellikle altını çizmek istediğim husus, hilafet konusunda, yani hilafetin yeniden gündeme gelmesi gerektiği. Ve Türkiye’nin liderliğinde bunun yapılması gerekiyor. Şöyle ki İttihadı İslam Teşkilatı çerçevesinde Müslüman ülkelerin bir araya geldiği, seküler bir şekilde; yani bahsettiğim dini bir yapılanma değil, dini bir hilafet değil, seküler bir hilafet. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Nedir bu? Müslüman ülkelerinin siyasi işbirliği içerisinde kendilerine karşı yönetilen tehditlerde olsun, gerek onların haklarının korunması olsun, algı problemi olsun, içerideki çarpık yapılaşmayı yeniden düzene sokabilecek bir teşkilat lazım. Bunun da başını Türkiye çekebilir. Çünkü hilafet kurumu halen bizde mevcut. Büyük Millet Meclisi’nde mevcut. Hilafet kurumu şöyle olabilir: Aynen Birleşmiş Milletler’deki gibi Müslüman ülkeleri bir araya gelir. Beş ülke Güvenlik Konseyi gibi, Türkiye’nin başını çekeceği beş ülke bir araya gelir. Ve bu ülkelerin karar mekanizmalarında, gerek siyasi mekanizmalarında söz sahibi olur. Yani hilafet kurumunun yeniden düşünülüp seküler bir şekilde... Çünkü şöyle de denilebilir: ‘Hilafet gelirse, Şeriat gelir.’ Böyle bir durum söz konusu değil. Bahsettiğimiz dini bir hilafet kurumu değil. Bir yapı. Müslüman ülkelerinin bir arada olduğu bir yapıdan bahsediyoruz. Siyasi yaptırımı olacak bu yapının. Birleşmiş Milletler’de doğrudan Müslüman ülkelerini temsil edecek. Çünkü birlikten güç doğar. Şu anda Müslüman ülkeleri maalesef bir birlik oluşturmadıkları için, oluşturulan birlikler sadece kültürel ve ekonomik boyutta olduğu için, siyasi açıdan biz çok zor durumda düşüyoruz. Ve Müslümanlar aslında mağdurken ve bu kadar çok Müslümanlara karşı şiddet, katliamlar yapılırken biz dünya basınında suçlu durumunda kalıyoruz. Yani bunun önüne geçebilmek için de bu kurumun yeniden düşünülüp seküler bir şekilde yeniden gündeme gelmesi gerekiyor.” *** Şenocak’ın herhalde iyi niyetle yaptığı “Türkiye’nin başını çekeceği Birleşmiş Milletler benzeri bir yapıyı” savunurken “Seküler Hilafet” konusunda söyledikleri, hem siyasal tarihe hem dinler tarihine hem siyaset bilimine hem Cumhuriyet Rejimine hem de güncel siyasetin gerçeklerine aykırıdır. Eleştirilere karşı kendisini savunmak için yaptığı açıklama ise çok daha vahim ifadeler içermektedir. Pazar günü bu noktalara tek tek işaret edeceğim.",https://www.cumhuriyet.com.tr/yazarlar/emre-kongar/sekuler-hilafet-2-2159446
Emre Kongar,2024 sürekli direniş yılı,02 Ocak 2024 Salı,"Sevgili okurlarım, ekonomik, toplumsal, siyasal oluşumlar, değişimler, evrimler, devrimler, bir anda, birdenbire, tek bir eylem veya söylemle meydana gelmezler... Bütün evrimler ve devrimler, fiziksel, coğrafi, teknolojik, bilimsel keşifler ve icatlar sonunda ortaya çıkar. Bütün siyasal dönüşümlerin, devrimlerin temelinde, insanların beslenme, barınma, üretim ve yaşam biçimlerini etkileyen birikimler yatar. Böyle birikimlerin ortaya çıkmaları ve insanlığı siyasal rejimleri etkilemeleri ise yıllar, on yıllar, yüz yıllar boyunca süren süreçlere bağlıdır. Bir toplumun siyasal rejimi, o toplumun ideolojisi ve kültürüyle birlikte, onları da etkileyen teknolojisine, bilimine ve üretim biçimine bağlıdır. Üstelik bütün ülkeler, toplumlar, yani bir bütün olarak insanlık, aynı homojen teknoloji, ekonomi ve ideoloji düzeyine sahip değildir. *** İşte tam bu noktada Türkiye’deki rejim bunalımının temeli ortaya çıkmaktadır: Otobid ile zahmetsiz satış. Otobid Fiyatı Gör Atatürk Devrimlerine karşın, Türkiye Cumhuriyeti, bilimi, teknolojisi ve ekonomisi geri kaldığı için çöken Osmanlı İmparatorluğu’nun, toplumsal, ekonomik ve kültürel eksikliklerinin de mirasçısıdır. Bu nedenle de bilimsel ve teknolojik eksikliklerden dolayı, toplumsal, ekonomik, kültürel ve ideolojik yapısı, insanlığın yüzyıllarca süren bir süreç sonunda eriştiği “Demokratik, Laik ve Sosyal Hukuk Devleti olan bir Cumhuriyet” rejimine çok da uygun olmadığı için, 21. yüzyılın başında yeniden, otoriterliğin, otoriterliği savunan politikacıların ve tarikatların pençesine düşmüştür. İşte önümüzdeki mücadele, otoriterliğe karşı, uzun erimli bir bilim, eğitim, teknoloji, kültür ve ideoloji savaşımıdır. *** Her şeyden önce ailemizde, Cumhuriyeti, Demokrasiyi, Laikliği, Atatürk’ü, bilimi, özgürlüğü savunmakla işe başlayacağız; otoriterliği, dogmatizmi, köleliği savunanlara karşı kendimizi, ailemizi, çocuklarımızı koruyacağız. Cumhuriyeti, Demokrasiyi, Atatürk’ü, Laikliği, özgürlüğü, bilimselliği savunan gazeteleri, televizyonları, yazarları, yorumcuları izleyeceğiz, destekleyeceğiz. Sosyal medyada aktif olarak Demokratik Cumhuriyeti, Atatürk’ü, Laikliği, özgürlüğü, bilimselliği savunacağız. Siyasetle ilgileneceğiz, Demokratik, Laik ve Sosyal Hukuk Devleti’ni, adaleti, özgürlüğü savunan görüşlere, partilere, örgütlere destek vereceğiz. Özgürlükçü, Demokratik, Laik düzeni; eğitimi savunan Demokratik Toplum Kuruluşları’na destek vereceğiz. Olanaklı ise onlara katılacağız ve aktif olarak çalışacağız. Bütün bu etkinliklerimizin hemen sonuç vermeyeceğini bileceğiz ve bunları maddi bir çıkar beklemeden yapacağız. Özetle 2024 yılında, Cumhuriyetimizi, Demokratik ve Laik yaşam kültürümüzü, Hukuk Devleti’ni, özgürlüğümüzü, kimliğimizi, kişiliğimizi korumak için uzun vadeli bir direniş sürecini başlatacağız!",https://www.cumhuriyet.com.tr/yazarlar/emre-kongar/2024-surekli-direnis-yili-2158217
Emre Kongar,Terörün ilacı nedir?,19 Ocak 2024 Cuma,"Okunmasını ve anlaşılmasını kolaylaştırmak için bu yazımın mantığını maddeler halinde özetleyeyim: 1) Terör, düşük yoğunluklu bir savaştır. 2) Düşük yoğunluklu ya da sıcak savaş, siyasetin silaha dayalı biçimdeki devamıdır. 3) Dolayısıyla, terör, savaş ve siyaset, aynı denklemin belirleyicileridir. 4) Nasıl madde katı, sıvı, gaz ve plazma olarak dört halde bulunursa terör de bir “insanlık hastalığının” savaş gibi bir belirtisi, bir halidir. 5) Mademki terör de aynen savaş gibi bir “insanlık hastalığı”dır, o halde terörle mücadele de aynen hastalıkla mücadeledeki gibi, onu ve ona sebep olanları, iyi teşhis etmekle başarıya ulaşır. 6) Hangi virüs ya da bakteriler bu hastalığa yol açar? Hangi çevresel koşullar, zaten maruz kalınan, bünyede bulunan virüslerin veya bakterilerin birdenbire bütün bünyeyi, toplumu ele geçirmesine sebep olur? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 7) Teröre ve savaşa yol açan bu virüs ya da bakterilerin ve çevresel koşulların özellikleri nelerdir, hangi ilaçlar bunları ortadan kaldırır? İşte bu makale terör hastalığına yol açan çevresel koşulları, virüsleri, bakterileri anlatmak ve bunlara karşı bir ilaç önermek için yazıldı. *** 1) Terör ve savaş sürecinin başında yer alan siyaset, bir ülkedeki üretim ve paylaşım ile adalet ve güvenlik kararlarını kimin vereceğine ilişkin, iktidarın belirlenme sürecidir. 2) İnsanlığın toplayıcı avcı döneminde siyaset, savaş ve terör, aileler, sürüler aşiretler arasında, yiyecek, araç gereç için yapılırdı. 3) İnsanlığın Tarım Devrimi döneminde siyaset, savaş ve terörde, aile, aşiret, kabile, din ve mezhep kimlikleri kullanılırdı. 4) Bütün Yahudi, Hıristiyan ve Müslüman tarihi, egemenlik için yapılan bu tür siyasetin, savaşın ve terörün de tarihidir. 5) İnsanlığın Endüstri Devrimi döneminde, siyaset, savaş ve terör, hem din ve mezhep hem de ırk ve milliyet üzerinden yapılırdı. 6) Hem Osmanlı’nın çöküşü hem Birinci ve İkinci Dünya Savaşları, din, mezhep, ırk ve milliyet kimlikleri üzerinden yapılan siyasetlerin, savaşların ve terör eylemlerinin sonuçlarıdır. 7) İkinci Dünya Savaşı’ndan sonra “Soğuk Savaş” başladı. Siyaset, savaş ve terör, iki rakip dünya arasına, Batı ile Doğu arasına kaydı. 8) Soğuk Savaş döneminde, pek çok ülkelerde yükselen Sosyalizm/Komünizm, siyaset, savaş ve terör denkleminde yerini aldı. 9) Sovyetler Birliği çöktükten sonra, siyaset, savaş ve terörde, komünizm/sosyalizm, sınıfsal kriterler, ideolojik kimlikler zayıfladı, yok olmaya başladı. 10) Samuel P. Huntington’a göre siyaset, savaş ve terörün kaynağı, din, mezhep, ırk ve milliyet kimliklerine dayalı kültür (onun deyimiyle uygarlık) farkları olarak ortaya çıktı. Özetle günümüz dünyasındaki siyasetin, savaşın ve terörün esas kaynakları artık, din, mezhep, ırk ve milliyet oldu. *** Buraya kadar anlatmaya çalıştıklarımın mantıksal sonucu şudur: 1) Terörü önlemenin günümüzdeki en etkili yolu, BİR ÜLKENİN İÇ VE DIŞ SİYASETİNDE dine, mezhebe, ırka dayalı, kimlik eksenli politika YAPMAMAKTIR! 2) Ne yazık ki müttefik ve/veya rakip ülkeleri istikrarsızlaştırmak isteyen Neoemperyalizmin ve iktidar hırsıyla gözü dönmüş diktatörlerin hemen başvurdukları ilk siyaset yöntemi “dine, mezhebe, ırka dayalı” “kimlik siyasetidir”. 3) KİMLİK SİYASETİ İÇ VE DIŞ POLİTİKADA EGEMEN OLDUĞU SÜRECE, ONUN KAÇINILMAZ SONUÇLARI OLAN, SAVAŞ VE TERÖR DE BİR TÜRLÜ ÖNLENEMEZ! 4) Elbette en temel ilaç, toplumdaki sömürünün önlenmesidir ama şimdilik bu ilaç henüz kuramsal aşamadadır!",https://www.cumhuriyet.com.tr/yazarlar/emre-kongar/terorun-ilaci-nedir-2164824
Emre Kongar,"2023’ten 2024’e: Yas değil, direniş!",31 Aralık 2023 Pazar,"2023’te Cumhuriyetin yüzüncü yılını coşkuyla kutlayacaktık... Kutlayamadık! Her ne kadar halk, 29 Ekim’de, gerçekten coşkuyla, meydanları doldurduysa da... İktidarın isteksizliği, halkın bu coşkusunu sadece o geceye özgü olarak sınırladı. Üstelik Anayasada “Demokratik, Laik ve Sosyal Hukuk Devleti” olarak tanımlanmış olan Cumhuriyetimiz, iktidar tarafından bütün bu özelliklerinden gittikçe uzaklaşan bir süreç içine sokulmuş olduğu için, bu bir gecelik kutlama bile buruk bir nitelik taşıyordu. *** Aslında başlangıçta bir “umut yılı” idi 2023: Çünkü en azından, rejim ve geçim krizleri açısından çözüm süreçlerini başlatabilecek bir seçim vardı 14 Mayıs’ta. Ama ne yazık ki son derece eşitsiz, adaletsiz olan, baskı altında ve çirkin yalanlarla geçen propaganda döneminden sonra, bütün ölçümlere ve beklentilere karşın, iktidarın seçimi kazandığı ilan edildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böylece, rejim ve geçim bunalımlarının çözümü de “bir başka bahara” kaldı... Sonuçta, bir “umut yılı” olarak başlayan 2023, deprem ve şehit haberleriyle, doğal ve siyasal felaketlerle, bir “yas yılına” dönüştü. *** 2023’ün önemini belirleyen tarihsel olay Cumhuriyetin yüzüncü yıldönümü ise de asıl güncel olay seçimlerdi. Seçimler “Demokratik, Laik ve Sosyal Hukuk Devleti”nden yana olanlarla, “Şahsım Devleti”nden yana olanlar arasında geçti. Demokrasiyi savunan ya da en azından böyle görünen muhalefetin karşısında, adına bazı akademisyenler ve yazarlarca “Neo Patrimonyal Sultanizm” veya “İslamo-Faşizm” denilen, “Şahsım Devleti” vardı. 6’lı Masa biçiminde örgütlenmiş görünen muhalefet, sonradan açığa çıktığı üzere, kendi içinde birtakım ayak oyunlarının, hatta ihanetlerin varlığıyla, sakat bir nitelik taşıyordu... Karşısında da görünen ve görünmeyen bütün gücüyle sahaya inmiş olan “Şahsım Devleti” vardı. Sonuç çeşitli zorlamalarla ve kıl payı farkla, rejim ve geçim bunalımlarını yaratmış olan “Şahsım Devleti”nin iktidarı lehine ilan edildi. Oysa kamuoyu yoklamalarına dayalı olan genel beklenti, bu sonucun tam tersineydi. Bu nedenle, Demokrasiyi savunan kesimde, tam bir düş kırıklığı, büyük bir ruhsal ve siyasal çöküş yaşandı. Bu çöküşü, “Şahsım Devleti”nin seçim sonrasında yeniden ivme kazandırdığı, rejim ve geçim sıkıntılarını daha da tırmandıran haksızlıkları, hukuksuzlukları, iyice derinleştirdi. Rejim ve geçim felaketleri karşısında, halkta, ölüm ya da çaresiz bir hastalık gibi olaylarda yaşanan inkâr, öfke, pazarlık, depresyon ve kabullenme aşamaları devreye girdi. *** Oysa gerçek durum hiç de böyle umutsuz değildir. Yılın bu son yazısını gerçek durumun hiç de böyle umutsuz olmadığını anlatmak için yazdım: Ne bu iktidar Türkiye Cumhuriyeti’nin alın yazısıdır... Ne de sonsuza kadar devam edecektir! Görev, bizimdir, sizindir, hepimizindir: 2024 yılını, “Zorbalığa Karşı Demokrasi için Direnişin” başlangıç yılı yapmalıyız. Bunun nasıl olabileceğini, yeni yılın ilk yazısında anlatmaya çalışacağım!",https://www.cumhuriyet.com.tr/yazarlar/emre-kongar/2023ten-2024e-yas-degil-direnis-2157624
Emre Kongar,Seküler hilafet (3),07 Ocak 2024 Pazar,"Ülkemizde “Hilafet isteklerinin” dile getirildiği ve iktidar tarafından bir “Anayasa darbesi” yapıldığı, yani bir “Rejim bunalımı” yaşandığı sırada, yeniden gündeme getirilen Prof. Dr. Naciye Selin Şenocak’ın 2015 yılında yaptığı “Seküler Hilafet” açıklaması ve söylediklerinin eleştirilmesi üzerine yayımladığı savunma pek çok bakımdan sorunlu. İlk açıklamasının eleştirisiyle başlayalım: 1) Hilafetin İslam Âlemi’ni birleştireceği savı tarihsel, siyasal ve dinsel olarak bütünüyle yanlıştır. Tam tersine, Emeviler zamanında siyasal egemenliği pekiştirmek için gelenekselleştirilen Hilafet kurumu, İslam Âlemini bütünleştirici değil, bölücü bir işlev yapmış, Sünni-Şii-Harici ayrılığını üretmiştir. Hatta bir ara Bağdat’ta, Mısır’da ve Endülüs’te üç farklı hilafet kavramı, aynı anda, üç ayrı devlette, siyasal egemenlik için kullanılmıştır. 2) “Seküler Hilafet” kavramı oksimorondur; uygulanması olanaksızdır. Dinden bağımsız bir hilafet kavramı siyasal tarihe de dinler tarihine de inançlara da mantığa da aykırıdır: Hilafet, İslam Devleti’ni yöneten kişinin, Hazreti Peygamber’in devlet yönetimindeki halefi, ardılı, temsilcisi, (emirül mümin) olduğu iddiası ile kurulmuş ve istismar edilmiş, siyasal/dinsel egemenlik kaynağı gerekçesi olarak da kullanılan dini bir makamdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dini bir makamın “Seküler”, yani “dinden bağımsız” olması olanaklı değildir. 3) “Hilafet kurumu halen bizde mevcut. Büyük Millet Meclisi’nde mevcut” ifadesi, İslam dini açısından da İslam ülkeleri açısından da Türkiye Cumhuriyeti açısından da yanlıştır, gerçekdışıdır. Hilafetin Meclis’te olduğu iddiası, Mustafa Kemal Paşa’ya Halife olmasını öneren Cumhuriyet karşıtı hilafetçilerin 1920’lerde kullandıkları, zorlama ve gerçeklere aykırı bir iddiadır. Türkiye Büyük Millet Meclisi, millet egemenliğine dayalı Cumhuriyeti temsil eden, Demokratik olarak seçilmiş bir meclistir. Hilafet ise egemenliğin din adına zorbalıkla sürdürüldüğü bir Ortaçağ devletinde, tek bir kişi tarafından temsil edilir. Bu her iki kavram da ne fiilen ne kurumsal ne de kuramsal olarak ne tek bir kişide ne de tek bir mecliste birleşebilir ya da birlikte var olabilir. 4) “Güvenlik Konseyi gibi, Türkiye’nin başını çekeceği beş (Müslüman) ülke” ifadesi, günümüz dünyasında Türkiye’nin konumuna uygun ve gerçekçi bir ifade değildir. Çünkü Türkiye, İslam ülkeleri içinde lider konumunda olmadığı gibi, bu ülkeler tarafından liderliğinin kabul edilmesi de söz konusu değildir. (Bu fikir sadece, İslam düşmanı Faşist Samuel P. Huntington tarafından, Atatürk’ü eleştirmek ve Türkiye’yi Batı’dan koparıp Ortadoğu’ya geri yollamak için icat edilmiş bir öneridir.) Üstelik Birinci Dünya Savaşı sırasında, Halife-Sultan yani Padişah V. Mehmet Reşat, Halife olarak “Cihad-ı Ekber” (En Büyük Cihad) ilan etmiş ama bunu Müslüman Araplar bile kabul etmemiş ve Araplar, İngilizlerle bir olarak Müslüman Osmanlı ordularını arkadan vurmuşlardır. Özetle, Şenocak’ın Hilafetin yeniden gündeme gelmesi gerektiğini vurgulayarak Türkiye’nin liderliğinde BM benzeri bir İslam Devletleri Siyasal Örgütü kurulması önerisi, bütün siyasal ve teolojik kavramlara ters olduğu gibi, günümüz dünyasındaki gerçeklere de aykırıdır. *** Şenocak’ın, yukarıda eleştirdiğim, bozuk bir Türkçe ile yaptığı konuşmasına ilişkin eleştirilere karşı yine bozuk bir Türkçe ile yaptığı savunma ise çok daha sorunludur: Konuşmasının gündeme getirilmesini “halkımızı kin ve nefret söylemlerine itmek” diye niteliyor ve gündeme getirenleri de “provokatörlükle” suçluyor. Ayrıca “Hilafet”, “Sekülerizm”, “Laisizm”, “Birleşmiş Milletler Güvenlik Konseyi”, “etimolojik kavram”, “Sosyolojik bir kurum”, “Seküler bir yapı”, “provokatif biçimde bir algı operasyonu aparatı” terimlerini ve ifadelerini de ya bilmiyor ya da çarpıtıyor. Ne üslubu ne savunduğu fikirler ne de bu fikirleri savunurken kullandığı gerekçeler, evrensel akademik standartlara uygun! *** Şenocak’ın ilk açıklamasını ve sonraki savunmasını okurken aklıma, SADAT’ın “Asrika” modeli geldi: Hilafet özlemlerinin uluslararası arenada kullanılması gibi boş ve olanaksız bir hevesin ifadesi!",https://www.cumhuriyet.com.tr/yazarlar/emre-kongar/sekuler-hilafet-3-2160164
Emre Kongar,Seçimlerde etnikçi politika engellenmelidir!,21 Ocak 2024 Pazar,"Türkiye, Anayasa Mahkemesi kararlarına bile uyulmayan, açıkça “Anayasa Darbesi” yapılan bir ortamda, güya “adil, şeffaf, ve yargı denetiminde” olan sözde “Demokratik Yerel Seçimlere” gidiyor. Ben muhalefet partilerinin yerinde olsam AYM kararları uygulanana kadar seçimleri boykot ederdim. Çünkü iktidarın Anayasa Mahkemesi kararlarına bile uymadığı bir ortamda, sözde “yargı güvencesiyle seçim yapmak” muhalefet için, doğrudan doğruya boynunu giyotine uzatmak anlamına gelir. Üstelik iktidarın YSK’yi de kullanarak seçimleri, nasıl yozlaştırdığı, 16 Nisan 2017 Halkoylamasında ve ondan sonraki seçimlerde yaptığı baskı ve dezenformasyon yöntemleriyle zaten tarihe geçti. Yerel seçimlere giderken iktidarın yine, Hukuk Devleti’nin ve Demokratik Rejim’in altını oyan, dinci ve etnikçi kimlik politikalarını devreye sokacağı anlaşılıyor. *** AKP’li Cumhurbaşkanı Recep Tayyip Erdoğan, cuma günü Yalova’da yaptığı konuşmada yerel seçimlere giderken şu sözlerle yine din ve ırk kimlikleri üzerinden suçlamalarda bulunacağının ve Anayasa Darbesi’nin devam ettirileceğinin mesajlarını verdi. Otobid ile zahmetsiz satış. Otobid Fiyatı Gör “Ülkenin ve milletin aleyhine CHP ve DEM birlikte hareket ediyor.” “Bölücü emellerine set çeken, sınır ötesi harekâtlarımızdan rahatsız olanlar bunlar.” “Tam 30 yıllık işgalin altından Karabağ’ın özgürlüğe kavuşmasından rahatsız olanlar bunlar.” “Filistin’de hakkın ve adaletin savunulmasından rahatsız olanlar bunlar. İsrail’in yanında yer alanlar bunlar.” “18 yıl hapse mahkûm bir teröristi Meclis’e taşımak için hukukun altından tünel kazmakla kalmıyorlar.” “Şimdi de mahalli seçim işbirliği kisvesi altında cezaevlerindeki terör örgütü mensuplarını salmanın hesabını yapıyorlar.” *** Tam bu sırada Meral Akşener de Sivas’ta yaptığı seçim konuşmasında geçmişte işlenen siyasal cinayetlerin “mertçe” olduğunu ileri sürerek yerel seçim öncesinde siyasal havayı gerginleştirdi. Üstelik bu sözlerinin uyandırdığı tepki üzerine yaptığı açıklamada, partisinin etnikçi çizgisini vurguladı. *** İktidarın ve destekçilerinin seçim propagandasını dinci ve etnikçi çizgiye oturtmasının temel nedenleri arasında başımızdaki PKK terörü belasının da etnik çizgide olması var. Bu nedenle, meşru zeminde barışçı siyaset yapan, Demokratik, Laik ve Sosyal Hukuk Devleti’ni savunan bütün muhalif siyasal partilerin, etnikçiliği ve dinciliği kesin olarak reddetmeleri, terörü açık ve net olarak lanetlemeleri gerekmektedir. PKK terörü, Kürtler adına etnikçilik üzerinden yapıldığı için, bu konudaki en büyük görev, kısaca DEM Parti denilen Halkların Eşitlik ve Demokrasi Partisi’ne düşmektedir. İktidarın, Halkların Eşitlik ve Demokrasi Partisi’ni ve onunla, Demokratik Laik ve Sosyal Hukuk Devleti’ni korumak için, işbirliği yapan, yapacak olan partileri hainlikle suçlamasının engellenmesi ancak PKK terörünün açık ve net olarak lanetlenmesiyle olanaklıdır. Böylece, iktidarın sadece dezenformasyona dayalı olarak seçim öncesinde yaptığı saldırılar değil, aynı zamanda, Anayasa Darbesi için haksız bir gerekçe olarak kullandığı “teröristlik”, “bölücülük” ve “hainlik” suçlamaları da önlenmiş olacaktır.",https://www.cumhuriyet.com.tr/yazarlar/emre-kongar/secimlerde-etnikci-politika-engellenmelidir-2165574
Emre Kongar,Dış ve iç politika ve terör,18 Ocak 2024 Perşembe,"Sevgili okurlarım, bir ülkenin başındaki terör belası hiç kuşkusuz o ülkenin dış ve iç politikası ile doğrudan ilişkilidir. Teröre ilişkin dış ve iç politikadaki hataları sıralarsak belki de bundan sonra terörle mücadelede nasıl bir yol ve yöntem izlememiz gerektiğine ilişkin ipuçlarına daha kolay ulaşabiliriz. *** 1) Terörle mücadeledeki en genel yanlış, iktidarın, terörle mücadele için müzakere edebileceği komşu devletlerin istikrarlarını ve egemenliklerini bozması oldu. İktidar, ABD’nin Ortadoğu’da “Ilımlı İslam” (Amerikancı İslam), “Arap Baharı” gibi isimlerle uygulamaya koyduğu yanlış politikaların destekçisi oldu ve bölgedeki bütün istikrarın yok edilmesinde başrolü oynadı. Saddam zamanındaki Irak devletinin yok edilmesine destek verildi... Esad’ın, kendi toprakları üzerindeki egemenliğinin zayıflatılmasındaki ana rollerden biri üstlenildi. Terörün sınır dışındaki varlığının müzakere edilebileceği ve yok edilmesinde yardımların alınabileceği komşularımızdaki egemen devlet yapıları ve onların otoriteleri zedelendi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böylece hem Irak hem Suriye, bırakın Türkiye’ye yardım etmeyi, tam tersine, terörün kaynağı olmaya başladı ve “Güney sınırımızın güvenliği” bir “terörle mücadele zafiyeti” olarak ortaya çıktı. (Ve son günlerdeki şehit haberlerinin kaynağı olan “Sınır ötesi harekâtın” gerekçesi olarak kullanıldı.) 2) Terörle mücadelede en büyük güç olan Türk Silahlı Kuvvetleri’nin yapısı bozuldu. Genelkurmay Başkanı Orgeneral İlker Başbuğ, üstelik de terör örgütü ile ilişkili olan kişilerin iddialarıyla “Terör örgütü kurmak ve yönetmekle” suçlanarak mahkûm edildi ve hapse atıldı. 3) Terör örgütü PKK ile doğrudan, üstelik de gizli olarak müzakerelere girişildi ve bu arada içeride güçlenmesine göz yumuldu. 4) Terör örgütü mensuplarının sınırlarımızdan içeri girmesi, üstelik “Çadır mahkemeleri kurularak”, yargının da desteğiyle, sağlandı. 5) İktidar mensupları ve iktidarın medyadaki tetikçileri Terör Örgütü liderini överek göklere çıkardı. 6) Bir süre için terörle mücadele eden askerler kışlalarına, polisler karakollarına hapsedildiler ve terör örgütüne güçlenme olanağı tanındı. 7) İktidar, terör örgütü liderinden, seçimler sırasında destek istedi ve bu desteği aldı da. Terör örgütü liderinin mesajları mitinglerde okutuldu kardeşi TRT’de konuşturuldu. 8) İktidar kendisinin beceriksizliği ve yanlış politikalarından dolayı azan terör belasını, muhalefeti suçlamak ve susturmak için kullandı. Kürt politikacıların kurdukları meşru ve legal partileri, onlarla işbirliği yapanları ve bu partilerin seçilmiş belediye başkanlarını, terör örgütüyle doğrudan ilişkili olarak sürekli biçimde suçladı. Belediye başkanlarını görevden aldı, meşru planda yapılan eylemleri, söylemleri ve ittifakları doğrudan terörle ilişkilendiren sahte videolar bile yayımladı. 9) Terör belasının seçim zamanlarında tırmanmasını kendisine verilen siyasal desteğin güçlenmesi için kullandı ve bunu açıkça ilan etti. *** Sevgili okurlarım, iktidarın yaptığı pek çok hata var. Buraya sadece hemen aklıma gelen, bütün kamuoyunun çok iyi bildiği hususları aldım. Ayrıca iki noktanın daha altını çizmek isterim: Birinci olarak iktidarın bu hatalarına karşı CHP 2023 seçimlerine kadar yeterince enerjik bir tepki veremedi. İkinci olarak ülkemizin toplumsal kimliğini ve nüfus yapısını değiştirerek büyük bir siyasal, ekonomik ve kültürel tehlike haline gelen “sığınmacı sorunu” da bu yanlış politikaların bir başka sonucu olarak ortaya çıktı. Bu konulara ilerideki günlerde ayrıca değineceğim.",https://www.cumhuriyet.com.tr/yazarlar/emre-kongar/dis-ve-ic-politika-ve-teror-2164281
Emre Kongar,Yargı krizi değil anayasa suçu!,24 Aralık 2023 Pazar,"Sevgili okurlarım, bu iktidarın büyük bir başarıyla yaptığı yönetim, “devlet yönetimi” değil “algı yönetimi”dir. Üstelik bunu hem tarihsel hem de güncel gerçekler üzerinden yapmakta; hem güncel gerçekleri hem de tarihsel gerçekleri saptırmaktadır. *** Saptırılan güncel gerçeklerin başında, mevcut siyasal sistemimizin “İleri Demokrasi” olduğu algısı var: Türkiye Büyük Millet Meclisi’nin yetkilerinin bile tek bir kişi tarafından kullanıldığı, ülkenin yasalar yerine kararnamelerle yönetildiği, kuvvetler ayrımının yok edildiği ve özellikle yargının, yürütmenin (yani Cumhurbaşkanı’nın) emrine verildiği “Şahsım Devleti” rejiminin “İleri Demokrasi” olduğu iddiası, sürekli olarak iç ve dış kamuoyuna pompalanıyor. Oysa kendilerinin “Cumhurbaşkanlığı Hükümet Sistemi” diye garip bir isim koydukları, birçok siyaset bilimcinin “Neo Patrimonyal Sultanizm” dedikleri, birtakım yazarların “İslamoFaşizm” diye andıkları, benim “Şahsım Devleti” diye adlandırdığım bugünkü rejimin Klasik Demokratik Rejim ile pek alakası yoktur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Tarihsel algı yönetimi konusundaki pek çok saptırmalarından sadece ikisi ise Abdülhamit ve Vahdettin konularında çok net olarak görülür: Osmanlı’nın bir buçuk milyon kilometrekare toprağını kaybeden, Düyunu Umumiye ile imparatorluğun iflasını ilan eden ve müstebit bir yönetim uygulayan Abdülhamit “Tek bir metrekare toprak kaybetmeyen Ulu Hakan” olarak yüceltilir. Atatürk ve arkadaşları hakkında idam fermanı yayımlayan, Kuvayı Milliye’ye karşı “Hilafet Ordusu” kurduran ve İstiklal Savaşı’nın kazanılmasından sonra İngilizlere sığınarak, bir İngiliz harp gemisi ile ülkeden kaçan Vahdettin’in Mustafa Kemal Paşa’yı İstiklal Savaşını başlatmak üzere görevlendirdiği söylenir. *** Güncel konulardaki son ve çok tehlikeli bir algı yönetimi de Anayasa Mahkemesi kararlarına uyulmaması konusunda yaşanmakta, net ve açık bir “Anayasa ihlali” olan olay, “yargı organları arasındaki tartışma” olarak saptırılmaktadır. 25 Ekim 2023 tarihinde, Anayasa Mahkemesi, TİP’ten milletvekili seçilen ve Gezi Davası’nda hapse mahkûm edilmiş olan Can Atalay’ın haklarının ihlal edildiğine ve cezaevinden salıverilmesi gerektiğine ilişkin bir karar vermiştir. Bu karar 13. Ağır Ceza Mahkemesi ve Yargıtay 3. Ceza Dairesi tarafından yerine getirilmemiş, ayrıca Yargıtay Ceza Dairesi, bu kararı veren Anayasa Mahkemesi üyeleri hakkında suç duyurusunda bulunmuştur. Oysa, Anayasa’nın 153’üncü maddesinin son paragrafı şöyle demektedir: “Anayasa Mahkemesi kararları Resmi Gazetede hemen yayımlanır ve yasama, yürütme ve yargı organlarını, idare makamlarını, gerçek ve tüzel kişileri bağlar.” Dolayısıyla, Yargıtay da dahil, bütün mahkemeler Anayasa Mahkemesi’nin kararlarına uymak zorundadır; uymamak Anayasa suçudur! İktidar bu durumu, “Yargı organları arasındaki bir uyuşmazlık” olarak nitelemiş ve üstelik Cumhurbaşkanı bu konuda “Hakem” rolü üstleneceğini belirtmiştir! Oysa yerel mahkemenin ve Yargıtay’ın AYM kararına uymaması, yargı organları arasında bir uyuşmazlık sorunu değil, doğrudan doğruya bir Anayasa ihlali suçudur. Yetkilerini Anayasa’dan alan Cumhurbaşkanı’nın rolü ise Anayasa’nın 104’üncü maddesine göre, “hakemlik” değil, Anayasa Mahkemesi’nin kararlarının uygulanmasını sağlamaktır. Anayasa Mahkemesi, Can Atalay’ın avukatlarının, mahkemenin kararına uyulmaması üzerine yaptıkları ikinci başvuru hakkında da 21 Aralık 2013 tarihinde ikinci bir kez daha hak ihlali kararı vermiştir. Ne yazık ki bu satırların yazıldığı ana kadar, Anayasa Mahkemesi’nin bu ikinci kararı da uygulanmamıştır. Bu durumda, iktidar ve desteklediği yargı organları “Anayasa’yı ihlal” suçu işlemektedirler! Kendi yaptığı Anayasa’ya bile uymayan iktidar, bu olayı da kamuoyuna, “Yargı organları arasındaki uyuşmazlık” olarak yutturmaya çalışmakta, Osman Kavala’ya ek olarak Can Atalay adı da “algı yönetimiyle” gizlenmek istenen bir haksızlık ve hukuksuzluğa konu olmaktadır. Ama ne hukuk ne de tarih bu saptırmaları kabul edecektir!",https://www.cumhuriyet.com.tr/yazarlar/emre-kongar/yargi-krizi-degil-anayasa-sucu-2155003
Emre Kongar,Vahdettin kronolojisi 3,26 Kasım 2023 Pazar,"Sevgili okurlarım, “Vahdettin hain miydi” sorusuna yanıt olarak yazdığım yazıların üçüncüsü aşağıda: 7 Mart 1922 Avrupa temaslarına hazırlanan Ankara heyetinin belgelerinin İngilizlere iletilmesi. Büyük Millet Meclisi hükümeti, İstiklal Savaşı konusunda Avrupa’da temaslar yapmak için bir heyet oluşturur. Yusuf Kemal Tengirşenk başkanlığındaki heyet, önce İstanbul’a gelir. Heyetteki altı kişiden biri olan kâtip Kemal Bey, eşinin babasının evinde kalmaktadır. Heyetin beraberinde getirdiği, içinde önemli evrakların bulunduğu valiz de Kemal Bey’in kayınpederinin evindedir. Kemal Bey iki gün kayınpederinin evine uğramaz, başka evlerde kalır. Bu arada durumdan bir şekilde haberdar olan Vahdettin’in hafiyeleri bir gece gizlice eve girer, valizi alıp çıkar. İçindeki altı adet gizli belgenin fotoğraflarını çekip daha sonra fark ettirmeden eve geri bırakırlar. Bu kopyalar daha sonra Vahdettin’in emektar bir mabeyincisiyle İngiltere Yüksek Komiserliği baş tercümanına gönderilir. İngiltere’nin İstanbul’daki diplomatik temsilcisi olan Yüksek Komiser Sir Horace Rumbold, bu belgeleri İngiliz Dışişleri Bakanı Lord Curzon’a 7 Mart 1922 tarihinde gönderdiği 232 sayılı, “gizli” belgeyle iletir. Otobid ile zahmetsiz satış. Otobid Fiyatı Gör İngilizler, “Padişah, Yusuf Kemal’in valizinden çalınan belgelerin suretlerini bize göndermekle, aralarındaki ilişkilerin durumunu en iyi biçimde gösteriyor” diye not düşmüşlerdir. 16 Mart 1922 tarihinde, başkanlığını Yusuf Kemal Bey’in yaptığı Ankara Hükümeti’ni temsil eden heyet ile İngiltere Dışişleri Bakanı Lord Curzon’un Londra’da yaptıkları temaslar hiçbir olumlu sonuç vermeden biter. (Salahi R. Sonyel’in Belleten’deki makalesi ile Orhan Çekiç’in araştırması.) 26 Mart 1922 Vahdettin’in İngiltere ile özel ve gizli anlaşma isteği. İngiltere’nin İstanbul Yüksek Komiseri Rumbold’dan, İngiliz Dışişleri Bakanı Lord Curzon’a gönderilen gizli yazıda Vahdettin’in İngilizlerle anlaşmak istediği bildiriliyor: “Sadrazam Tevfik Paşa dün bana bir bildirim yaptı. Sadrazam, Padişahın İngiltere ile ayrı bir anlaşma yapmak istediğini bildirdi. Padişah adına şu önerilerde bulundu, ‘Türkiye ile İngiltere arasında yeni bir anlaşma yapılacak. Boğazlar’ın serbestisini sağlama işi İngiltere’ye bırakılacak. Doğu Trakya’nın ve Edirne’nin Türkiye’ye geri verilmesine karşı itirazlara neden kalmayacak. Böyle bir anlaşma, İngiltere’nin halifeliğe düşman olduğu yolundaki düşüncelerini de yok edecek...’ Sadrazam, bu konunun bütün nazırlardan ve İzzet Paşa’dan da gizlendiğini söyledi. İngiltere böyle bir anlaşmayı kabul ederse Padişahın bunu hemen onaylayacağını bildirdi. Sadrazamı dikkatle dinledim. Bunun müttefiklerde kıskançlık yaratacağını söyledim. Padişah, İngiltere ile sıkı ilişki kurmayı içtenlikle arzuluyor. Mustafa Kemal’e karşı bir koruyucu arıyor ve gözlerini İngiltere’ye çeviriyor. Padişaha verilecek cevabın -ret bile olsa- elden geldiğince okşayıcı olacağını umarım.” 30 Ağustos 1922 Büyük Taarruz’un zaferle sonuçlanması. 1 Kasım 1922 Saltanat’ın kaldırılması. 17 Kasım 1922 Vahdettin’in, General Harrington’a başvurarak yardım istemesi ve aynı gün Malaya adlı bir İngiliz savaş gemisi ile ülkeden kaçması. Vahdettin önce Malta’ya, oradan, İslam Dünyası’na Saltanat ile Hilafetin ayrılmasının yanlış olduğuna ilişkin bir beyanname yayımladığı Mekke’ye gitti, bir sonuç alamaması üzerine San Remo’ya geçti ve 1926’da orada öldü. *** Bu bilgiler bize Vahdettin’in vatana ihaneti hakkında tarihin verdiği tartışılmaz yargıyı aktarıyor.",https://www.cumhuriyet.com.tr/yazarlar/emre-kongar/vahdettin-kronolojisi-3-2144906
Emre Kongar,Şahsım Devleti’nde fenomenler ve ponziler 2,03 Aralık 2023 Pazar,"Sevgili okurlarım, yazının başlığı sizi yanıltmasın, bu yazı bu konuda yazdığım dördüncü yazı. Daha önce şunları yazdım: Devlet çökünce her yer kirlenir! Devlet çökünce ahlak da çöker! Şahsım Devleti’nde fenomenler ve ponziler 1 Son yazımda “Şahsım Devleti” ve “Fenomen” terimlerini tanımlamıştım. Bugün “Ponzi”yi ve onun “Şahsım Devleti” ile olan ilişkisini anlatacağım. *** Ponzi adıyla anılan Saadet Zinciri dolandırıcılığı, katılanların açgözlülüğüne ve piyasa koşullarının çok üstünde, gerçekçi olmayan gelir vaat eden bir yönteme dayalıdır. Bu sistemde katılanlara, piyasanın çok üstünde gelir güvencesi verilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu güvenceye inanmaları için de ünlü kişilerin ve/veya ünlü kurumların adları kullanılır, gerçek olmayan faaliyet görüntüleri gibi bilgiler yayımlanır. İlk başlarda, ilk katılanlara, sonradan katılanların paraları kullanılarak gerçekten yüksek gelirler ödenir ve böylece başka katılımcılar bulmaları sağlanır. Sisteme katılanlar yavaşlayınca sistemde gerçek gelir yaratan bir kaynak ve/veya faaliyet olmadığı için, vaat edilen ödemeler aksamaya başlar... Bu aksamalardan dolayı yeni katılımlar durunca da ödemeler olanaksızlaştığı için sistem çöker; paraları zimmetine geçiren yönetici kaçar veya hapse girer. Bu sisteme Ponzi denmesinin nedeni, bu yöntemin ilk kullanılışının Charles Ponzi tarafından ABD’de, 1920’li yıllarda gerçekleştirilmiş olmasıdır. Ponzi, 40 binden fazla kişiyi posta pullarından özel bir kâr elde ettiğine inandırarak yüzde 50 faiz vaat etmiş ama böyle bir gelir olmadığı için, bir süre sonra iflas etmiş, hapse girmiştir. ABD’de 2000’lerin başında Bernard Madoff adlı bir borsacı da aynı yöntemle binlerce kişiyi 20 milyar dolara yakın dolandırmış ve foyası meydana çıkınca o da hapse girmiştir. Türkiye’de de, Özal zamanında “Banker Kastelli”, 90’lı yıllarda “Titan Saadet Zinciri” ve son zamanlarda “Çiftlik Bank” ve “Süt Bank” gibi Ponzi olayları yaşanmıştı. Özetle, Ponzi sistemi piyasanın çok üstünde gelir elde etmek isteyenlerin dolandırılmasına dayalıdır: Son Ponzi olayında, ünlü bir spor adamının ve sistemi işleten kişinin şube müdürü olduğu bankanın adları kullanılarak güven sağlanmış ve katılımcılar böyle dolandırılmıştır. *** Kanımca, bu son olayda: “Şahsım Devleti” döneminde, büyük yolsuzluk iddialarının ve gelir transferlerinin kamuoyuna yansımış olması... “Şahsım Devleti” rejiminin toplumda yol açtığı “Anomi”, yani kuralsızlık ve keyfilik de... Vaat edilen olanaksız yüksek gelirlerin gerçekçi olarak algılanmasına ve aralarında ünlü futbolcuların da bulunduğu kişilerin kolayca dolandırılmalarına ortam hazırlamıştır. Not: Pazar yazılarımda değindiğim, Kavala, Atalay ve Demirtaş başta olmak kaydıyla, hukuksuz olarak içeride yatanları, hastaları, yaşlıları unutmadım. Onların sorunlarını sosyal medyada da dile getiriyorum.",https://www.cumhuriyet.com.tr/yazarlar/emre-kongar/sahsim-devletinde-fenomenler-ve-ponziler-2-2147482
Emre Kongar,Birkaç önemli kitap daha,05 Aralık 2023 Salı,"Kimse kitap okumuyor diye yakınıyoruz ama sık sık önemli, değerli, güzel kitaplar yayımlanıyor. Bunların bir bölümü yayınevleri ve reklam ajansları tarafından yazılı ve sosyal medyada tanıtılıyor. Ben de sosyal medyada zaman zaman bunları tanıtıyorum ve/veya tanıtımlarına yardımcı oluyorum. Bu sütunun okurları bilirler, zaman zaman da yeni yayımlanan, ama medyada pek de duyurulmamış olan önemli ve değerli kitapları tanıtmaya çalışıyorum. Benim gibi ilişkileri yaygın olan ve kendisine çok kitap yollanan birisi için böyle yazılar yazmak büyük bir risk taşıyor. Çünkü bana kitaplarını, çoğunlukla da imzalayarak yollamış olan bazı dostlar, kendi kitaplarından söz etmediğim zaman gönül koyuyorlar, sitem ediyorlar; küsenler bile var. Değerli yeni kitaplar çok ama, yerim sınırlı. Bu yazıdan önce de başka kitapları yazdım; bu yazıdan sonra da daha başka kitapları yazacağım. *** Otobid ile zahmetsiz satış. Otobid Fiyatı Gör Biraz Sert, bir sinema ve kültür insanı olan Yiğit Güralp’ın ikinci deneme kitabı. Birinci kitabı “İyi Hissettiren Yazılar”dan sonra, biraz daha sert eleştirilerin de olduğu, pek çok tanıdık ismin ve kültür olayının irdelendiği bir kitap. Atatürk’ün Hatıraları, Atatürk, İstiklal Savaşı ve İnönü çalışmalarıyla yakın tarih hakkında önemli araştırma kitapları yayımlayan Alev Coşkun’un günümüz Türkçesine uyarladığı anılar. Özellikle yakın tarih hakkında çalışanlar için iyi bir referans kitabı. MASA, değerli gazeteci Aytunç Erkin’in 14- 28 Mayıs 2023 seçimlerin yazgısını belirleyen “6’lı Masa”yı ve Akşener’in aykırı çıkışını irdelediği kitap. Birçok bilinmeyeni kamuoyuna aktarıyor. Ermeni Devrimci Federasyonu (TAŞNAKTSUTYUN) Kısa Tarihi, 1890-1915, hukukçu ve araştırmacı Afşin Burak Umar’ın çok önemli bir araştırma, inceleme kitabı. “Ermeni Soykırımı” adı altında iftiraya dönüştürülen, ama aslında karşılıklı bir kırım, bir karşılıklı katliam yani bir “mukatele” olan olayların, önemli bir bölümünün gerçeklerini aktaran titiz bir çalışma. Mutlaka okunmalı. Aklın Uçurumunda, psikolog Melih Yıldız’ın, araştırma, inceleme, deneme kitabı. Pek çok ünlünün hayatındaki ilginç öyküler. Zevkle, keyifle okunan merak uyandırıcı bir kitap. Filistin Benimdir, benim “Cerablus Lordu” diye takıldığım Suriye kökenli Türk Vatandaşı olan gazeteci Hüsnü Mahalli’nin “Ortadoğu’nun kanlı tarihini” anlattığı eseri. Yüksek Yerilim Hattı, Erdinç Utku’nun aforizmalardan oluşan mizah kitabı. Gülerek okunuyor. Safder, değerli yazar Can Kartoğlu’nun, dünyanın her yerinde maraton koşmuş olan ve 90 küsur yaşında hâlâ koşan babasının ve dolayısıyla ailesinin öyküsü. Heyecanla ve ibretle okunuyor. İzmir 1922 Yangını, değerli araştırmacı Yaşar Aksoy’un 9 Eylül’de İzmir’in kurtuluşu sırasında çıkarılan yangın üzerine belgelere dayalı bir inceleme. Rusya Batı Çatışmasında Fener Rum Patrikhanesi, Deniz Berktay’ın Ukrayna Savaşı’nın dini cephesini incelediği kitabı. Önemli ve güzel olan daha başka kitaplar da var ama yerim bitti, onlar başka yazıya kaldı.",https://www.cumhuriyet.com.tr/yazarlar/emre-kongar/birkac-onemli-kitap-daha-2148132
Emre Kongar,Savunma ve eğitim niçin millidir?,22 Aralık 2023 Cuma,"Türkiye’de savunma ve eğitim niçin millidir? Niçin tarikatların, cemaatlerin işgaline asla izin verilemez? Çünkü bu ülke iki savaşla kuruldu: 1) Kanlı bir İstiklâl Savaşı... 2) Devrimci bir kültür savaşı! Bu nedenle de savunma bakanlığının ve eğitim bakanlığının adlarının önünde Milli ifadesi vardır! Dün yazdığım yazıda değinmiş olduğum, Milli Savunma Bakanı’nın ve Milli Eğitim Bakanı’nın son günlerdeki açıklamaları, ülkenin varlığının devamına (bekasına) ilişkin tehditler içeren tarikat ve cemaat sorunlarını gündeme getirmiştir. Her iki bakanın açıklamaları da Türkiye Cumhuriyeti’nin varlığına, bağımsızlığına, Demokratik, Laik ve Sosyal Hukuk Devleti kimliğine karşı bir tehdidin, büyük bir tehlikenin varlığına işaret ediyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çünkü Osmanlı’yı paylaşmak hayalleri İstiklal Savaşı ve Lozan’la suya düşen emperyalistlerin, Atatürk ve Cumhuriyet karşıtlığını, tarikatlar ve cemaatler üzerinden, din ve ırk ayrımcılığı ile sürdürdükleri bilinen bir gerçektir. *** Endüstri Devrimi döneminde, hâlâ Tarım Devrimi döneminde kalan ve patinaj yapan dünya imparatorluğu Osmanlı, zayıflamış, “Hasta Adam” diye nitelenmiş ve emperyalistler tarafından nasıl parçalanacağı ve bölüşüleceği, tarihe “Doğu Sorunu” (Eastern Question) olarak geçmişti. Mustafa Kemal Atatürk’ün önderliğindeki İstiklâl Savaşı, tarihi değiştirmiş, Osmanlı topraklarından emperyalistleri kovmuş ve yepyeni bağımsız bir Türkiye Cumhuriyeti kurmuştu. Yine Mustafa Kemal Atatürk’ün önderliğindeki bu Cumhuriyet, geç kalmış olan ulusallaşma sürecini, Harf Devrimi, Dil Devrimi, Tarih Devrimi, Kıyafet Devrimi, Saat ve Ölçü Devrimi, Medeni Kanun, Laiklik, okuryazarlık seferberliği gibi, hukuk ve eğitim atılımlarıyla başlatmış ve millet bilincinden yoksun Osmanlı Toplumu’nu, millet bilincine sahip olan Türkiye Cumhuriyeti Toplumu’na dönüştürmüştür. Bütün bu süreç, Din Tarım Toplumu dönemindeki tarikat ve cemaatlerin, bilime, teknolojiye, yaşamın gerçeklerine aykırı, hurafelere ve yalanlara dayalı, insanları köleleştiren ve sömüren egemenliğine son vermiş, bireyleri kulluktan özgür vatandaşlığa, eşit yurttaşlığa terfi ettirmiştir. *** Bu süreç bağlamında Atatürk Milliyetçiliği: 1) Türkiye Cumhuriyeti’ni kuran halkı, öteki milletlerle eşit olan, Türk milleti olarak kabul eder... 2) Irkçı (etnikçi) değildir; Türk milletinin öteki milletlerden üstün olduğunu öne sürmez... 3) Bağımsızlıkçıdır, Antiemperyalisttir... 4) Cumhuriyetçidir; istibdada, diktatörlüğe karşıdır... 5) Laiktir; çağdaştır, demokratiktir; eşitlikçidir, özgürlükçüdür, Sosyal Devlet’ten yanadır... 6) Hukuk Devleti’nden yanadır... Ve bütün bu değerleri, akıl ve bilim yolu olan “Atatürkçülük” adı altında birleştirmiştir. *** Emperyalistler, tarikatlar ve cemaatler, Atatürk’e, Laikliğe, Cumhuriyete karşıdırlar... Türkiye Cumhuriyeti’nde, özellikle de Milli Savunma ve Milli Eğitim Bakanlıklarında, emperyalist uşaklarına, tarikat ve cemaat mensuplarına yer yoktur!",https://www.cumhuriyet.com.tr/yazarlar/emre-kongar/savunma-ve-egitim-nicin-millidir-2154336
Emre Kongar,"PISA’ya inat, Ceyhun Atuf Kansu, Yücel Erten ve Erendiz Atasü",07 Aralık 2023 Perşembe,"Sevgili okurlarım, Milli Eğitim Bakanlığı sitesinde PISA şöyle tanımlanmış: “Açılımı ‘Uluslararası Öğrenci Değerlendirme Programı’ olan PISA, (Programme for International Student Assessment) Ekonomik İşbirliği ve Kalkınma Örgütü (OECD) tarafından üçer yıllık dönemler halinde, 15 yaş grubundaki öğrencilerin kazanmış oldukları bilgi ve becerileri değerlendiren bir araştırmadır...” İşte bu araştırmaya göre Türkiye’deki öğrencilerin zaten OECD ortalamasının altında olan okuryazarlık, yani okuduğunu anlama ve anlatma yetenekleri, üç yılda, 10 puan daha gerilemiş. Sanıyorum, bu gerileme, Erdoğan/AKP iktidarının gençlerimizi kültürsüzleştirmeye dayalı olan ve tarikatların vakıf ve derneklerine ipotek edilen eğitim politikasının somut sonucu. *** Ben bugün bu sonuçları düzeltmek umuduyla, birkaç temel kitap daha önermek istiyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kuvayı Milliye Defteri, ünlü şair, yazar, dilci, Dr. Ceyhun Atuf Kansu’nun, Gürol Sözen tarafından resimlenmiş olan şiir kitabı. Nâzım Hikmet’in ünlü Kurtuluş Savaşı Destanı ile birlikte, Mustafa Kemal Atatürk’ün bütün insanlığa armağan ettiği Cumhuriyetin temelinde yatan İstiklal Savaşı’mızın ve Atatürk Devrimlerinin şiirsel öyküsü. Kitabın ekleri olarak bu konudaki haberler, söyleşiler ve Ceyhun Atuf’un müsveddeleri de var. Bütün gençlerin, hem İstiklal Savaşı’mızı hem Cumhuriyet Devrimi’ni hem de şiir sevgisini geliştirmeleri için mutlaka okumaları gereken bir yapıt. *** Yelkenler Fora, ünlü Tiyatro gurusu, sanatçı komple, yönetmen, Yücel Erten’in anıları. Yücel Erten, kültürümüze, sadece bir yönetmen, bir rejisör olarak değil, tiyatromuzu biçimlendiren bir Devlet Tiyatroları Genel Müdürü olarak da büyük hizmetler yapmış ve bu hizmetlerini İzmir’de de halen sürdürmekte olan bir üstattır. Bu kitabında, ülkemizin ve bazı dostlarımızın kültürel sorunlarını, Erten’in yaşadıklarını, tiyatrocu bir sanatçının duyarlı gözlemleriyle, kimi zaman şaşırarak kimi zaman da kızarak okuyacaksınız. Kitabın bir başka özelliği, özgün, özerk ve özgür bir sanat yönetimi bağlamında yapılmak istenen Demokratik bir devrimin, tiyatro eksenindeki atılım projesini de tarihe mal etmiş olmasıdır. Bütün gençlerin okuması gereklidir diye düşünüyorum. *** Herkes Sevdiğini Öldürür, değerli ve ünlü yazar Erendiz Atasü’nün öykülerden oluşan son kitabı. Edebiyatla haşır neşir olmayanların pek bilmediği bir gerçeğe işaret ederek, öykü yazmanın, roman yazmaktan çok daha zor olduğunu vurgulamalıyım. Gençler bu kitapta, yaşamın içinden seçilmiş, süzülmüş, duygu, düşünce ve olayların nasıl birer edebi inciye dönüştüğünü keyifle okuyacaklardır. *** Okuyacağız, anlatacağız; gene okuyacağız, gene anlatacağız; bıkmayacağız, usanmayacağız... Demokratik direniş hakkımızı, sonuna kadar, yılmadan sürekli olarak kullanacağız!",https://www.cumhuriyet.com.tr/yazarlar/emre-kongar/pisaya-inat-ceyhun-atuf-kansu-yucel-erten-ve-erendiz-atasu-2148870
Emre Kongar,Vahdettin kronolojisi 2,24 Kasım 2023 Cuma,"Sevgili okurlarım, 24 Kasım Öğretmenler Günü’nüz kutlu olsun. Öğretmenliğimi, zaman zaman, Cumhuriyet Gazetesi’ndeki sütunumda sürdürmeye çalışıyorum: Vahdettin’in ihanetine ilişkin dün başladığım tarihsel olayların dizinine bugün devam ediyorum. *** 30 Mart 1919. Sadrazam Damat Ferit, Padişahla birlikte hazırladığı İngiliz mandası isteyen öneriyi resmen İngilizlere sundu. Webb, Londra’ya gönderdiği şifreli belgede, Vahdettin adına Sadrazamın yaptığı bu ziyarette, “İngilizlerin istedikleri yerleri işgal etmesi, 15 yıl Osmanlıları koruması, Ermenistan’ın bağımsız olacağı, İngilizlerin maliyeyi kontrol etmesi, gibi maddelerin yer aldığını; Osmanlı Devleti’nin İngiltere’ye tamamen boyun eğdiğini (Webb’in kullandığı deyim: Total submission)” belirtiyordu. 15 Mayıs 1919 Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al İzmir işgal edildi. 16 Mayıs 1919 Mustafa Kemal, Samsun’a gitmek üzere İstanbul’dan ayrıldı. 16 Mart 1920 İstanbul işgal edildi. 10 Nisan 1920 Şeyhülislam Dürrizade’nin Mustafa Kemal ve arkadaşlarının öldürülmelerini isteyen fetvası yayımlandı. 23 Nisan 1920 Büyük Millet Meclisi Ankara’da açıldı. 13 Mayıs 1920 Vahdettin, Anzavur isyanına katılanları ödüllendirdi. 24 Mayıs 1920 Vahdettin, İstanbul Divanı Harbi’nin Mustafa Kemal, Ali Fuat Cebesoy, Halide Edip ve arkadaşları hakkında verdiği idam kararını onayladı. 27 Mayıs 1920 Vahdettin, Fevzi Çakmak için verilen idam kararını onayladı. 15 Haziran 1920 Vahdettin, İsmet İnönü, Fehmi Gerçeker, Refet Bele, Ankara Müftüsü Rifat Börekçi, Dışişleri Bakanı Bekir Sami, Celalettin Arif, Yusuf Kemal Tengirşenk, Hamdullah Suphi Tanrıöver, Fahrettin Altay hakkında verilen idam kararlarını onayladı. 14 Temmuz 1920 Vahdettin, Kuvayı Milliye’ye katılan subayların ölüme mahkûm edilmesini onayladı. 28 Temmuz 1920 Sadrazam Damat Ferit, İngiliz Yüksek Komiseri Roberck’e “Kürtleri Mustafa Kemal’e karşı kullanalım” önerisini yaptı. 10 Ağustos 1920 Sevr Antlaşması imzalandı, Vahdettin bu antlaşmanın hükümet tarafından imzalanmasını onayladı. 7 Mart 1922 tarihli belge. Londra temaslarına hazırlanan heyetin belgelerinin İngilizlere iletilmesi. *** Pazar günü, üçüncü yazıma, tarihteki bu korkunç casusluk olayına dayalı olan ihanetin öyküsü ile devam edeceğim.",https://www.cumhuriyet.com.tr/yazarlar/emre-kongar/vahdettin-kronolojisi-2-2144219
Emre Kongar,"Kadınlar, çocuklar, işçiler ve mahpuslar?",10 Aralık 2023 Pazar,"Türkiye’de kadın olmak zor... Türkiye’de çocuk olmak zor... Türkiye’de işçi olmak zor... Türkiye’de mahkûm olmak zor! *** Türkiye’de kadın ve çocuk olmak zor: Bianet, “Erkek Şiddeti Kasım 2023” tarihli raporunda Kasım 2023’te basına yansıyan erkek şiddeti, kadın cinayetleri, çocuğa yönelik şiddet, cinayete teşebbüs, taciz, cinsel şiddet, tecavüz ve yaralama vakalarının gün gün tam listesini vermiş. Bianet’in yerel ve ulusal gazetelerden, haber siteleri ile ajanslardan derlediği veriye göre erkeklerin, kasımda en az 35 kadını ve 8 çocuğu öldürdüğü anlaşılıyor. Erkekler, en az 60 kadına şiddet uygulamış, sekiz kız ve oğlan çocuğunu istismar etmiş, en az üç kadını taciz etmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Rapor, kasımda da kadınların, erkek şiddetiyle mücadele etmek için yargıya başvurduğunu, yargıda elde edilen kazanımları, şiddet uygulayan erkeklere verilen cezaları, dikkat çeken yargı kararlarını belirtmiş. Kadına şiddet kadar, özellikle bazı merdiven altı veya izinli kurslarda kız ve erkek çocuklara tecavüz olayları da yüreklerimizi yakıyor. *** Türkiye’de işçi olmak zor: DİSK Genel Başkanı Arzu Çerkezoğlu, “Gelirde Adalet, Vergide Adalet”, “İnsanca Yaşanacak Ücret İçin”, “Türkiye’nin Dört Bir Yanında Ayağa Kalkıyoruz!” başlıklarıyla, 8 Aralık 2023 tarihinde Ankara’da düzenlediği basın toplantısında “İnsanca yaşam için” saptamalarını ve taleplerini sıraladı. 1) Türkiye’de ücretler insanca yaşamaya yetmemektedir. 2) Açlık sınırı 14 bin, yoksulluk sınırı ise 45 bin liradır. Asgari ücret ise açlık sınırının bile altında kalmaktadır. 3) Türkiye’de asgari ücret sembolik bir ücret değildir. İşçilerin yarıdan fazlası asgari civarında bir ücretle yaşamaktadır. 4) Asgari ücret yüksek enflasyon koşullarında yılda dört kez belirlenmelidir. 5) Bir evde iki kişi çalıştığında gelirleri yoksulluk sınırını aşmalıdır. 6) Asgari ücret sonrası ilk vergi dilimine uygulanacak oran yüzde 10’a düşürülmelidir. 7) En düşük emekli aylığı en az asgari ücret düzeyine yükseltilmelidir 8) Özel sektördeki işçilerle kamu işçileri arasında ayrım yapmak Anayasa’nın eşitlik ilkesine aykırıdır. Asgari ücret en düşük kamu işçisi ücreti ve en düşük memur maaşı dikkate alınarak hesaplanmalıdır. Çerkezoğlu’nun dile getirdiği talepler ve eylem programı daha uzun ama ben ancak bu kadarını alıntılayabildim. *** Türkiye’de mahpus olmak da zor: Her gün mahpuslardan birçok mektup alıyorum. Bir bölümü kendisine yapılan haksızlık ve hukuksuzlukları anlatıyor, bir kısmı ise içeride yaşanan olumsuzluklardan şikâyet ediyor. Sosyal medyaya da yansıyan bazı iddiaları şöyle özetlemek olanaklı: 1) İçeride pek çok sayıda hasta ve çok yaşlı mahpus var. 2) Bazı bebekler ve çocuklar anneleri ile birlikte içeride yaşıyor. 3) “Denetimli serbestlik” hakları başta olmak kaydıyla bazı mahpusların bazı hakları kullandırılmıyor. Elbette sorunlar sadece bunlarla da sınırlı değil ama cezaevlerimizde o kadar çok ve çeşitli sorun var ki orada çalışanların sorunlarıyla birlikte bunlar için ayrı bir kitap yazılabilir. Bugün Ankara Kitap Fuarı’nda imza günümüz var. Bekleriz.",https://www.cumhuriyet.com.tr/yazarlar/emre-kongar/kadinlar-cocuklar-isciler-ve-mahpuslar-2149862
Emre Kongar,İktidar niçin anayasaya uymuyor?,26 Aralık 2023 Salı,"Bu iktidar, 2007, 2010 ve 2017 tarihlerinde üç kez Anayasa’da çok önemli değişiklikler yaptı. Ama yine de kendi ürettiği Anayasa’nın hükümlerine bile uymuyor! Niçin? *** İktidarın Anayasa’ya aykırı davrandığı, yani Anayasa’yı açıkça ihlal ettiği pek çok örnek var. Bunların hemen aklıma gelenleri şunlar: 1) Anayasa, yargı bağımsızdır diyor... İktidar yargıyı (en hafif tabiriyle) biçimlendiriyor, yönlendiriyor, hatta kimi zaman ona emir bile veriyor. 2) Anayasa’ya göre Cumhurbaşkanı tarafsızlık yemini ediyor... Ama Cumhurbaşkanı sadece siyasal konularda değil, her konuda bütünüyle taraf olarak ve Anayasa’ya aykırı biçimlerde davranıyor. 3) Anayasa, bir kişi ancak iki kez Cumhurbaşkanı olabilir diyor... Cumhurbaşkanı üçüncü kez Cumhurbaşkanı oluyor. Otobid ile ücretsiz ekspertiz Otobid Fiyatı Gör 4) Anayasa, aday olan memurların görevlerinden istifa etmelerini zorunlu kılıyor... Cumhurbaşkanı, başbakan ve bakanlar görevlerinden istifa etmeden aday oluyor. 5) Anayasa Uluslararası Anlaşmalardan doğan hükümler iç hukukla çatıştığı zaman, Uluslararası Anlaşma hükümleri geçerlidir diyor... İktidar, Avrupa İnsan Hakları Sözleşmesi’nin imzacı tarafı olarak Avrupa İnsan Hakları Mahkemesi’nin kararlarına uyması gerekirken bu kararları uygulamıyor. 6) Anayasa Mahkemesi, milletvekili seçilen Can Atalay’ın salıverilmesine karar veriyor. Anayasa Mahkemesi kararlarına herkesin, bütün kurumların uyması gerekirken Can Atalay serbest bırakılmıyor. Yukarıdaki örnekler sadece kamuoyunda çok tartışılan ve hemen aklıma gelen örnekler. Yoksa daha pek çok uygulamada Anayasa’ya aykırı söylemler, eylemler, tutum ve davranışlar var. (Elbette bunların bir bölümü “kitabına uydurulmuş”, kendi atadığı yargıdan onay da alınmış olaylar.) *** Peki ama iktidar, kendi yaptığı Anayasa’ya bile niçin uymuyor? Çünkü Anayasa, Türkiye Cumhuriyeti’ni Demokratik, Laik ve Sosyal Hukuk Devleti olarak tanımlıyor ama iktidar buna inanmıyor: 1) İktidar Demokrasiye inanmıyor: Demokrasinin temeli olan ifade, muhalefet, ve medya özgürlüklerini baskılıyor. Demokrasinin gerekli ama yetersiz şartı olan seçimleri bile baskı altında, eşitsiz koşullarda ve yasalara aykırı sayımlarla yapıyor. Millete, ulusa, seçmene, halka değil, kendi yandaşlarına hizmet ediyor. 2) İktidar Laikliğe inanmıyor: Bırakın yasaklanmış olan tarikat ve cemaatlerle işbirliği yapmasını ve onları devletin içine sokmasını, zaten Anayasa Mahkemesi tarafından “laiklik karşıtı eylemlerin odağı olduğu” çoktan karara bağlanmış durumda. 3) İktidar Sosyal Devlet’e, Sosyal Devlet’in temeli olan fırsat eşitliğine ve Sosyal Adalet’e inanmıyor. Sosyal Devlet yerine Sadaka Devleti yaklaşımını benimsiyor ve sadece kendi taraftarlarına destek veriyor. 4) İktidar Hukuk Devleti’ne inanmıyor: Hukuku, siyasetin, daha doğrusu yürütme organı haline getirilmiş olan Cumhurbaşkanı’nın emrine veriyor. İşine gelmeyen kararları uygulamıyor; böyle kararları veren veya vermeye yönelen mahkemeleri dağıtıyor. *** Özetle, iktidar Anayasa’ya inanmıyor, Anayasa’ya uymuyor ve Anayasa’ya aykırı olarak ülkeyi zorla, zorbalıkla yönetiyor. Bu tür yönetimin tarihten gelen bir adı da “İstibdat”tır!",https://www.cumhuriyet.com.tr/yazarlar/emre-kongar/iktidar-nicin-anayasaya-uymuyor-2155725
Emre Kongar,"COVID geçer, şampiyonluk kalır!",19 Aralık 2023 Salı,"Sevgili okurlarım, ikinci COVID saldırısını da Koç Üniversitesi Hastanesi doktorları sayesinde kazasız belasız atlattım. Ayrıntılı öyküsünü internet sitemdeki GÜNCEL başlıklı yazımda anlattım; meraklısı www.kongar.org adresinde okuyabilir. Bu noktada, okurlarımı, son günlerdeki öldürücü grip (influenza) salgını hakkında uyarmalıyım. COVID virüsünün çeşitli varyantları eskisine göre çok daha bulaşıcı ama daha az öldürücü olarak ortada dolaşırken bir yeni grip virüsü ortalığı kasıp kavuruyor. Ben çok çok değerli bir sınıf arkadaşımı, Prof. Ömür Akyüz’ü bu hastalığa kurban verdim. Sizlere önerim, COVID salgını sırasındaki maske, mesafe ve temizlik önlemlerini derhal yeniden devreye sokmanızdır... Tarihteki şu salgınlara ve ölüm sayılarına bakarsanız, olayın ne denli vahim olduğunu fark edersiniz: Rus Gribi, 1889-1890 1 milyon İspanyol gribi, 1918- 1920 50 milyon İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Asya gribi, 1957-1958 1.5- 2 milyon Hong Kong gribi, 1968- 1969 1 milyon Domuz Gribi, 2009-2010 18.209 üzeri (Ayşe Tekin makalesi https://dergipark.org. tr/tr/download/articlefile/1679987) *** Sevgili okurlarım, biliyorsunuz, “Ömür biter yol bitmez!” Ben bu sloganı “Ömür biter çalışma bitmez!” diye kendime uyarlamış bir hayat ve bilim öğrencisiyim. Hastalıktan ölmeden kurtulunca hemen yazmakta olduğum makalelere ve kitaplara gömüldüm. Mülkiye’yi bitirirken iki konuda kendimi yetiştirmiştim: Profesyonel şoför ehliyeti almak ve klavyeye bakmadan on parmak daktilo yazmak. O zamanlar Ece Özbayrak, uluslararası daktilo yarışmalarında sürekli bir biçimde dünya şampiyonu oluyordu; ben onun ve arkadaşlarının kurduğu daktilo kursunda öğrenim görmüştüm. Türkçe F, bilimsel olarak bizim dilimize göre hazırlanmış olan özel bir klavye idi. Sonradan yasalara aykırı olarak yapılan Q klavyeli bilgisayar ithalatı ne yazık ki Türkçe F klavyenin altını oydu. İkinci kez COVID’i atlatmış olduğumu belirttiğim bu yazıda bir Dünya Şampiyonluğu haberini de vermek istedim. Çünkü ömrümün kalan kısa zamanında çalışmalarımı hızlandırmam konusundaki en büyük yardımcım F klavye konusundaki becerim olacak. *** INTERSTENO Uluslararası Bilgi İşlem ve İletişim Federasyonu Türk Grubu Başkanı ve Temsilcisi Seçkin KÖSE, yolladığı mektupta olayı söyle özetliyordu: Birleşmiş Milletler’in INTERSTENO Uluslararası Bilgi İşlem ve İletişim Federasyonu ÇEKYA Grubu tarafından düzenlenen İnternet Bilgisayar Klavye yarışı 5 ve 9 Aralık 2023 tarihlerinde yapıldı ve 4 kategoride yapılan yarışlara, Hırvatistan, Belçika, Almanya, Slovakya, Çekya, İtalya, Lükseburg, Arjantin, Macaristan, Polonya ve Türkiye olmak üzere 11 ülkeden toplam 1356 yarışçı katıldı. Türkiye, 2 kategoride birincilik ve 2 kategoride ikincilik olmak üzere 4 madalya kazanarak takım halinde ŞAMPİYON oldu. F klavye ulusal bir icattır ve çok yararlıdır. Milli Eğitim Bakanlığı bilgisayar eğitimini bu klavye üzerinden yapacağını belirtmişti: Sonuç ne oldu bilen var mı? Not: Hastalığım sırasında ilgi gösteren, geçmiş olsun dileklerini yollayan bütün dostlara, okurlara, izleyenlere teşekkür ederim. Tek tek yanıt veremediğim için özür dilerim. Koç Üniversitesi Hastanesi’ne ve doktorlarına ayrıca minnetlerimi sunarım.",https://www.cumhuriyet.com.tr/yazarlar/emre-kongar/covid-gecer-sampiyonluk-kalir-2153069
Emre Kongar,Milli cehalet eğitimi,08 Aralık 2023 Cuma,"İktidar, iş bilmediği, eğitimden anlamadığı, politikayı bilmediği için değil... Çok iyi iş bildiği, eğitimden çok iyi anladığı, politikayı da çok çok iyi bildiği için... Milli Eğitimi, tarikatların dernek ve vakıflarına ve Diyanet İşleri Başkanlığı’nın personeline havale etmiş durumda. Böylece, düşünen, sorgulayan, araştıran, gerçeğe, iyiye, doğruya, güzele ulaşmaya çalışan, hem özgür hem de özgürlükçü olan, kendi alanında dünya ile rekabet edebilecek bir gençlik yerine... Düşünmeyen soru sormayan, araştırmayan, ezberci, dogmatik, bilime, bilimsel gerçeklere kapalı, sabit fikirli, çağdaş dünyadan kopuk, özgür olmayan, hem bağımlı olan hem de bağımlıktan yana olan, biatçı, “evet efendimci” bir gençlik yetiştirmek istiyor. Bunun için de din ve mezhep gibi, ırk ve milliyet gibi mukaddes kimlikleri ve ideolojileri, kendi siyasal meşrebine uygun olarak saptırıp yozlaştırıyor... Saptırdıkları bu ideolojilerle de daha dört yaşından başlayarak çocuklarımızın beyinlerini yıkıyor. Böylece, kendine destek verecek bir seçmen kitlesi yaratmak için, bir yandan Ortadoğu’dan İslam ülkelerinden milyonlarca nüfus ithal ederken öte yandan kendi ülkesindeki insanları cahilleştiriyor. Dün yazdığım PISA araştırmasının trajik sonuçları, iktidarın bu “Cehalet Eğitimi” politikasının başarısını(!) simgeliyor. “Bu kadar cehalet ancak tahsille mümkündür” sözü bir “Halk Filozofu” olan Sakallı Celal’e atfedilir. Bu iktidar, Sakallı Celal’in söylediği türde bir eğitim, yani “Cehalet Eğitimi” yapmakta, çocuklarımızı eğitim yoluyla cahilleştirmektedir. Bu vesile ile Sakallı Celal’i anımsayalım: Sakallı Celal’in asıl adı Celal Yalınız’dır. II. Abdülhamit’in Bahriye Nazırı Amiral Hüseyin Hüsnü Paşa’nın oğludur. Hakkındaki bilgiler Orhan Karaveli’nin “Sakallı Celâl, Bir ‘Bilinmeyen Ünlü’nün Yaşam Öyküsü” adlı kitaptadır. (Pergamon Yayınları, 2004) Galatasaray Lisesi’nde Tevfik Fikret’in öğrencisidir. Fikret’in “Hak bellediğin bir yola yalnız gideceksin” dizesinde ifade edilen ilkeye uygun biçimde, bağımsız, isyankâr ve yalnız bir hayat sürmüştür. Üsküp’te Fransızca öğretmenliği yapmıştır. Ben Sakallı Celal’in kim olduğunu Üsküp göçmeni olan babamdan öğrenmiştim. Rasih Nuri İleri, bir protesto için valilik binasının önünü süpüren ve bu nedenle çöpçü sandığı Sakallı Celal’in elini, hocası Profesör Kerim Erim’in öptüğünü görünce şaşırdığını yazar. Sakallı Celal yazılı bir eser bırakmamıştır ama yakın arkadaşları onun adını bir efsane haline getirmişlerdir. Haldun Taner, Ali Sami Yen, Yusuf Ziya Ortaç, Ahmet Haşim, Nâzım Hikmet, Ordinaryüs Profesör Ali Yar bu arkadaşları arasındadır. İktidar, bu “cahillik eğitimi” ve bu “nüfus ithalatıyla”, ülkeyi Ortaçağ’a geri götürmeyi hedeflemektedir ama bu hedefi gerçekleştirdiği anda, kendisinin de Ortaçağ karanlığında boğulacağının farkında değildir.",https://www.cumhuriyet.com.tr/yazarlar/emre-kongar/milli-cehalet-egitimi-2149302
Emre Kongar,Devlet çökünce ahlak da çöker!,30 Kasım 2023 Perşembe,"Sevgili okurlarım, ahlakın kaynağı toplumdur! Vicdanı ve bilinci boş bir sayfa olarak doğan insan evladının ahlakı ve bilinci, içine doğduğu toplum tarafından belirlenir: Önce aile, sonra televizyon, internet, sosyal medya, sonra, arkadaş grupları, daha sonra eğitim/okul, en sonra da işyeri/iş hayatı, bireylerin ahlakını ve bilincini belirler. Toplumların, bireye aktardıkları vicdanı ve bilinci, yani ahlakı, esas olarak o toplumun üretim biçimi, din/mezhep, ırk/milliyet gibi kimlikleri ile içinde yaşadıkları devletin hukuk sistemi, yani anayasası ve yasaları belirler. Elbette bir topluma özgü kimlik ve hukuk sistemi yanında, insanlığın günümüzde eriştiği iletişim ve etkileşim çağında, başka toplumların, özellikle de teknolojisi göreli olarak öteki toplumlara göre daha gelişmiş olan toplumların değerleri, oralardaki insanların tutum ve davranışları da bütün toplumların bireylerini etkiler. Bütün bu faktörlerin tümünü göz önünde bulundurarak çok çok kabaca, “bir toplumun ahlakını genellikle o toplumun kimliği ve yasaları belirler” diyebiliriz. Otobid ile ücretsiz ekspertiz Otobid Fiyatı Gör *** Bu genel bilgiler çerçevesinde ülkemize baktığımızda, yirmi yılı aşkın bir süredir bizi yöneten iktidarın hem dini ve milli değerlerimizi hem de hukuk düzenimizi yozlaştırdığını, bu açıdan da ahlakımızı bozduğunu söyleyebiliriz. Devletin çökertilmesi sürecinde, dini ve milli değerlerin ve hukuk düzeninin iktidar tarafından halkı yoksullaştırmak için kullanılması, bütün kurumların ve kuralların “Demokratik, Laik ve Sosyal Hukuk Devleti” çerçevesinden çıkarılmaları ve kişisel kararlara göre kullanılmaları, ülkemizdeki bilinci ve vicdanı etkilemiş, ahlakı çökertmiştir. *** Ülkemize özgü olan bu “Devlet”in ve “Ahlak”ın çöküşü, Bilişim Devrimi’nin egemen iletişim ve etkileşim aracı olan “Sosyal Medya”nın kötüye kullanımı ile birleşince ortaya üç türlü dolandırıcılık yöntemi çıktı: 1) Telefonla, kendini polis olarak tanıtanların, bütün iletişim ve aile bilgilerini ele geçirmiş oldukları özellikle yaşlı insanları, “Adınız teröre karıştı” diyerek korkutmaları ve dolandırmaları. 2) İnternette, hizmet veya mal satışı yaptığını iddia edenlerin yaptıkları dolandırıcılıklar. 3) Ponzi yöntemiyle, yüksek faiz geliri vaat edenlerin yaptıkları dolandırıcılıklar. *** Devlet çökünce ahlak da çöktü ve toplumsal hayatımıza ponzilerle, fenomenler egemen oldu. Daha da ilginç bir biçimde, ponzilerle fenomenler aynileştiler. Yarın bu süreci irdelemeye çalışacağım: Şahsım Devleti’nde, “Ponzi” ve “Fenomen” Olmanın Dayanılmaz Cazibesi!",https://www.cumhuriyet.com.tr/yazarlar/emre-kongar/devlet-cokunce-ahlak-da-coker-2146387
Emre Kongar,Şahsım Devleti’nde fenomenler ve ponziler 1,01 Aralık 2023 Cuma,"Bu konudaki üçüncü yazımda yeni terimleri tanımlayalım! Şahsım Devleti: Erdoğan/AKP iktidarının, 21 Ekim 2007 tarihinde Cumhurbaşkanının halk tarafından seçilmesi konusundaki halkoylamasıyla başlayan... Ve 16 Nisan 2017 Halkoylaması ile sonuçlanan bir süreç sonunda... Türkiye Cumhuriyeti Devleti’nin tek bir kişinin emrine verilmesiyle ortaya çıkan ucube bir devlet biçiminin ismidir! Bu ismi, Erdoğan’ın bir ifadesinden esinlenerek ben koydum: Londra’da düzenlenen NATO Zirvesi öncesinde Britanya, Fransa, Almanya ve Türkiye liderleri bir araya gelmiş ve Erdoğan bu toplantı için “İngiltere, Almanya, Fransa ve şahsım dörtlü zirve yaptık” demişti. Ben de bu ifadeden esinlenerek Erdoğan/AKP iktidarının 2017 Halkoylamasıyla, bütün devleti tek bir kişinin iradesine bağlamasıyla ortaya çıkan ucube yapıya “Şahsım Devleti” adını koymuştum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu isim, başta CHP Sözcüsü Faik Öztrak olmak kaydıyla politikacılar ve gazeteciler tarafından da yaygın olarak kullanılmaya başlanınca günlük dilimize girdi. *** Fenomen: Aslında Kant dönemine kadar uzanan bu terim, felsefi anlamda Fenomenoloji veya görüngübilim diye bir düşünce akımını da oluşturmuş olmakla birlikte, insan ve toplum bilimleri yazınında “Olgu” anlamında kullanılır. Günlük normal dilde, “Dikkati çeken olgu” anlamını kazanmıştır. Genellikle bir kişinin önemini veya dikkat çekiciliğini vurgulamak için o kişiye “fenomen” denilmektedir. Günümüzde, internetin yaygınlaşmasıyla, bir iletişim ve etkileşim aracı haline gelen, adı sonradan X olarak değiştirilen Twitter gibi, Facebook gibi, Instagram gibi sosyal medya platformlarında çok izleyicisi olan kişilere de “Sosyal Medya Fenomeni” deniyor. “Sosyal Medya Fenomeni” terimi, genellikle, herhangi bir yeteneği veya başarısı olmadan garip sözleri, tutumları, davranışları, ilişkileri ve/veya görsel malzemeleriyle izleyici toplayan kişilerdir. (Bu terim çok takipçisi olan herkes için, örneğin, ünlü sanatçılar, sporcular, yazarlar için pek kullanılmaz.) “Sosyal Medya Fenomenleri”, bazı markalar için reklam amacıyla kullanıldıklarında kendilerine “etkileyici” anlamındaki İngilizce “Influencer” sözcüğünden gelen “influensır” da denir. Bunlar da kendi içlerinde “blogger” gibi, “YouTuber” gibi, “Sosyal Medyacı” gibi gruplara ayrılırlar. Son günlerde bunların önündeki “Sosyal Medya” nitelemesi de kaldırılmış ve kendilerine sadece “Fenomen” denmeye başlanmıştır. *** Yazımda yeni olmayan “Ponzi” terimi de var: ABD’de, dolandırıcılık olarak “Saadet Zinciri” yöntemini uygulayan kişinin adından gelen bir kelime. “Saadet Zinciri” dolandırıcılığı ve bu dolandırıcılığı yapan kişiler için de kullanılır. Ayrıntılı bilgiyi Pazar günü vereceğim.",https://www.cumhuriyet.com.tr/yazarlar/emre-kongar/sahsim-devletinde-fenomenler-ve-ponziler-1-2146808
Emre Kongar,Atatürk’ü ve Cumhuriyeti savunmak faşistlik değildir!,21 Aralık 2023 Perşembe,"Tuzla Piyade Okulu’ndaki 10 Kasım Atatürk’ü anma töreninde bir teğmenin yakasına Atatürk fotoğrafını takmayı reddettiği, diğer teğmenlerin tepkisi üzerine arbede yaşandığı öne sürüldü. Bunun üzerine Milli Savunma Bakanı Yaşar Güler, şunları söyledi: “Tuzla Piyade Okulu’ndaki olay 10 Kasım’da meydana gelen bir hadise. Bir tane öğrenci subayımız, yakasına takması gereken fotoğrafı takmıyor ve ‘Toplu iğnem yok onun için takamadım’ gibi bir gerekçe ortaya sürüyor. Ona tepki gösteren başka öğrencilerle aralarında tartışma yaşanıyor. Bu olay sonucu hepsi geçici olarak görevden uzaklaştırıldı. Bu olayla ilgili mahkeme ve Yüksek Disiplin Kurulu’nda verilecek kararları duyuracağız. Sorumlu görülen yöneticiler de görevden uzaklaştırıldı. Bu aşamada olayı yanlış yerlere götürecek yorumlardan kaçınmalı ve adli sürecin sonuçlanması beklenmelidir.” Bu açıklamada Atatürk’ün fotoğrafına, onun adı anılmadan “fotoğraf” denmesi üzerine kamuoyunda çok sert eleştiriler dile getirildi. Bunun üzerine Milli Savunma Bakanlığı bir açıklama daha yaptı ve özetle şöyle dedi: “İlgili mevzuat çerçevesinde milli anma ve kutlama günleri, tören ve bayramlarda günün anlam ve önemine uygun şekilde davranmak disiplinin bir gereğidir. Mevzuata uygun davranmamak nasıl disiplinsizlik ise buna karşı görev, yetki ve sorumluluğu dışında suç teşkil edecek nitelikte müdahale etmek ya da davranışta bulunmak da disiplinsizliktir. Bu olayla ilgili olarak kamuoyuna yansıtılmaya çalışılan durumun aksine, henüz tesis edilmiş nihai bir disiplin işlemi bulunmamaktadır. Yüksek Disiplin Kurulu süreci ve adli soruşturma tamamlanıncaya kadar bu konuyu farklı noktalara çekmek, eğer bilgisizlikten kaynaklanmıyorsa, kamuoyunda olumsuz algı yaratarak Türk Silahlı Kuvvetleri’ne zarar verme amacı taşımaktadır.” Bu açıklamada da Atatürk’ün fotoğrafını yakalarına takmayarak disiplin suçu işleyenlerle onlara müdahale edenlere, aynı derecede “suçlu” muamelesi yapıldığının belirtilmesi kamuoyunda tepkilere neden oldu. Ama Atatürk’ü savunanlara karşı da Cumhuriyet düşmanları tarafından “faşist” suçlaması başlatıldı. *** Bu sırada, kamuoyunda, Milli Eğitim Bakanı Yusuf Tekin’in TBMM’de söylediği şu sözler tartışılmaktaydı: “O sizin yaşadığınız eski Türkiye bitti. Vedalaşın. Uyanın, uyanın! Türkiye artık bambaşka bir ülke Bakın MEB 2023 yılı itibarıyla 2 bin 709 tane geçerli protokolümüz var. Bunların içinde sizin tarikat, cemaat dediğiniz, bizim STK dediğimiz yapılarla toplasanız 10 tane protokolümüz vardır. Onlarla protokol yapmaya devam edeceğiz.” Bu konudaki eleştiriler için, dünkü Cumhuriyet’te, Sanatçılar Bildirisi’ne, Kalkandelen, Pehlivan ve Balbay’ın yazılarına bakılabilir. Ama ne yazık ki laikliği savunanlara karşı da derhal “faşist” denilerek saldırılar başladı. *** Bu iki olay olurken iktidar yandaşları, tetikçi yazarlar ve hatta bürokratlar tarafından gündeme getirilen üç kişi ve bu kişiler üzerinden tarihsel gerçekleri saptırma çabaları da ön plana çıkmıştı: 1) Atatürk ve arkadaşları hakkında idam fermanı yayımlayan, Kuvayı Milliye’ye karşı “Kuvayı İnzibatiye” denilen “Padişah Ordusu”nu kurduran ve İstiklal Savaşı kazanıldıktan sonra İngiltere’ye sığınarak İngiliz savaş gemisi HMS Malaya Zırhlısı ile ülkeden kaçan Vahdettin’in, Kurtuluş Savaşı’nı başlattığı yalanı. 2) Cumhuriyet rejimine karşı isyan eden İskilipli Atıf’ın şapka kanununa muhalefet ettiği için asıldığı yalanı. 3) İngiliz ve Fransızlardan destek alarak Cumhuriyete karşı ayaklanan Şeyh Sait’in masum bir Kürt Milliyetçisi olduğu yalanı. Ve işin en vahim tarafı şuydu: Bu yalanlara karşı çıkanlara da Cumhuriyet düşmanları tarafından faşistlik suçlaması başlatılmıştı. *** Atatürk ve Cumhuriyet karşıtları, Atatürk’ü ve Cumhuriyeti savunanlara karşı yaptıkları “Faşistlik” suçlamalarını, tarihsel gerçekleri saptırarak desteklemeye çalışıyorlar... Beyhude çaba!",https://www.cumhuriyet.com.tr/yazarlar/emre-kongar/ataturku-ve-cumhuriyeti-savunmak-fasistlik-degildir-2153944
Emre Kongar,Devlet çökünce her yer kirlenir!,28 Kasım 2023 Salı,"Devlet çökertildi... Yenisi kurulamadı... Her yer kirlendi. *** “Liyakat” ilkesi yok edildi... Yerine “Sadakat” ilkesi getirildi: Böylece kirlenme hızlandırıldı; temizlik olanaksızlaştırıldı! *** Önce Cemaatle ittifak halinde yargı ele geçirildi; adalet kirletildi. Bütün adalet kurumları, temyiz mahkemeleri, yerel mahkemeler siyasete bağlandı. Devlet Güvenlik Mahkemeleri kaldırıldı ama yerlerine önce Özel Yetkili Mahkemeler, sonra Sulh Ceza Yargıçları getirildi. Otobid ile zahmetsiz satış. Otobid Fiyatı Gör Parti örgütlerinden yargıya yatay geçişler yapıldı. Kız ve erkek çocuklara tecavüz edenler, kadın katilleri korunurken gazeteciler hapse atıldı. Anayasa’ya uymakla yükümlü olan Yargıtay bile Anayasa Mahkemesi’nin kararlarına uymayarak ve Mahkeme üyeleri hakkında suç duyurusunda bulunarak Anayasa’yı ihlal eden kurumlar arasına katıldı. Sonunda yargı, iktidarın muhalefet ve medya üstündeki baskılarının aracı olduğu gibi, rüşvetle iş yapar hale geldi. (Bunu ben söylemiyorum, bir Cumhuriyet Başsavcısı resmen söylüyor.) *** YSK aracılığıyla, Parlamenter Demokrasi’ye aykırı halkoylamaları yapıldı ve yasalara aykırı oy sayımlarıyla rejim değiştirildi. Meclis yetkilerinin önemli bir bölümü Cumhurbaşkanı’na verildi. Hükümet üstündeki Meclis denetimi yok edildi. Bütün icra da doğrudan Cumhurbaşkanı’nın şahsına bağlandı. *** Kirli adalet, sivil ve asker bürokrasiyi, milli eğitimi, üniversiteleri, medyayı da kirletti: Sivil ve asker bürokraside Silivri Davalarıyla ve KHK’lerle tasfiye yapıldı. Bürokraside müsteşarlıklar yok edildi, yerlerine parti komiseri gibi çalışan Bakan Yardımcılıkları getirildi. Sayıştay’ın yetkileri sınırlandı ve kısıtlandı. Maliye Müfettişliği ve Hesap Uzmanlığı kaldırıldı. İhale Yasası, ihalelerinin özel gereklerine göre 180 kezden fazla değiştirildi. Askeri bürokraside terfi ve tayin kuralları, bekleme süreleri değiştirildi. Kuvvet Komutanlıkları Genel Kurmay Başkanlığı’ndan alındı, Milli Savunma Bakanlığı’na bağlandı. Milli Eğitim, Diyanet İşleri Başkanlığı’na ve tarikatlarla ilişkili vakıf ve derneklere bağlandı. YÖK aracılığıyla, bütün üniversiteler iktidarın doğrudan emrine alındı. Medyanın yüzde 90’ından fazlası iktidarın emrine alındı, geri kalanları da baskılandı. *** Güvenlik bürokrasisinin kirletilmesiyle, mafya, rüşvet, kaçakçılık yaygınlaştı. Uluslararası mafya örgütleri Türkiye’de üslendi ve hesaplaşma cinayetleri AVM’lere kadar yayıldı. Türkiye uyuşturucu kaçakçılığının transit istasyonu iken hedef pazarlarından biri haline geldi. *** Ülkenin maliyesi ve ekonomisi de kirletilerek iflas ettirildi. Geniş halk kitleleri geçim sıkıntısına ve yoksulluğa mahkûm edildi. *** Yıkılan devletin altında sadece iktidar kalmadı; halk da bu enkaz altında can çekişmeye başladı.",https://www.cumhuriyet.com.tr/yazarlar/emre-kongar/devlet-cokunce-her-yer-kirlenir-2145627
Emre Kongar,Hrant Dink cinayetini azmettirenler kim?,17 Kasım 2023 Cuma,"Hrant Dink, AKP iktidarı ve o zamanki ortağı “Fethullah Gülen Cemaati”nin gözleri önünde (ve en azından göz yummalarıyla) Samast’ın tetikçi olarak kullanıldığı, örgütlü bir planlama ile katledildi. 2007 yılının başında işlenen bu cinayet, Rahip Santaro, Danıştay Yargıcı Mustafa Yücel Özbilgin ve Zirve Yayınevi cinayetleri ile birlikte, ortamı Ergenekon iddialarına hazırlamak amacıyla işlenen katliamlar zincirinin bir parçasıdır. *** Hrant Dink cinayeti üzerinde bir de kitabı olan Nedim Şener’in hapisteyken yazdığı bir yazıdan bazı bölümler aktaracağım. Nedim Şener, hapisten çıktıktan sonra, çok farklı yerlere savruldu ama bu yazısı ilginç iddialar içeriyor. “Tam zamanlı olarak Hrant Dink cinayetini araştıran bir gazeteci oldum... ... Bunları yazınca çok şeyin değişeceğini düşündüm hep... Türkiye ve dünya kamuoyu, Hrant Dink’in, devletin polisi, jandarması ve MİT’inin gözü önünde öldürüldüğünü gördü, ihmali ya da kastı olan tüm devlet görevlilerini isim isim öğrendi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama yalnızca öğrendi. O kadar. Hepsi terfi ettiler, bazıları müsteşar, bazıları vali, bazıları Müdür oldu. Jandarmalar 6 ay hapis cezası aldı. Tek ama tek bir polis yargı önüne çıkmadı, çıkarılmadı. Oysa cinayet polisin gözü önünde işlenmiş, Hrant Dink’in hayatını korumakla görevli polis, cinayetin üzerini örtmek için mahkemelere yanıltıcı belgeler göndererek adalet arayanları kör etmişti.” FETÖ ile Erdoğan’ın arası bozulunca polisler de yargı önüne çıkarıldı ve hâlâ hapiste olanlar var ama asıl azmettiriciler hâlâ karanlıktalar. *** Merdan Yanardağ da cinayetin “Cemaat” tarafından işlendiğini belirtir. Dün attığı, X iletisinde, şöyle dedi: “Hrant Dink, Ergenekon davalarına uygun bir siyasal ve toplumsal atmosfer yaratmak için FETÖ tarafından planlanarak öldürüldü...” Arkasından da şunu ekledi: “FETÖ, o dönemde katilleri BBP çevresinden, (Alperen Ocakları) devşirdi. Muhsin Yazıcıoğlu’nun, ‘Bizim tarlamızı çok sürmüşler’ dediği olay budur. Aynı planlama; İslamcı faşist ya da milliyetçi gençlerin kullanıldığı Danıştay cinayeti ve Malatya Zirve Yayınevi katliamında da var.” Nedim Şener de X’te şöyle bir ileti paylaşmış: “19 Ocak 2007’deki Hrant Dink cinayeti, Fetullahçı Terör Örgütü’nün 6 ay sonra 12 Haziran 2007’de başlattığı Ergenekon kumpasında Türk milletine ilk kurşunuydu. FETÖ’nün gazetecileri, Taraf isimli FETÖ paçavrasını çıkaran Ahmet Altan, Nazlı Ilıcak başta liberal, ikinci...” CHP Genel Başkanı Özgür Özel de Samast’ın serbest bırakılmasını, “Cinayeti işleyenler katili de koruyorlar” biçiminde yorumladı ve “Karanlık ve derin güçler hepimizin gözü önünde racon kesmektedir” dedi. *** Sonuç olarak, bu iktidar sürdükçe gerçek katillerle hesaplaşmak da bir hayal galiba!",https://www.cumhuriyet.com.tr/yazarlar/emre-kongar/hrant-dink-cinayetini-azmettirenler-kim-2141813
Emre Kongar,"Atatürk’ü anarken, Cumhuriyeti savunmak",10 Kasım 2023 Cuma,"Bugün Mustafa Kemal Atatürk’ün ölüm yıldönümü: Atatürk, Cumhuriyeti kurduktan sadece 15 yıl sonra Dünya Tarihi’ni değiştiren bu emsalsiz eserini yalnız bırakarak sonsuzluğa göç etti. Biz bugün, Türkiye Cumhuriyeti’ni “Demokratik Laik ve Sosyal Hukuk Devleti” olarak tanımlayan Anayasayı, adalet mekanizmasının en üst organı olan Yargıtay’ın bir dairesine karşı korumaya çalışıyoruz. Çünkü Atatürk, Batı’da 3-4 yüzyıl süren bir Endüstri Devrimi sürecinin temellerini, Din-Tarım Devrimi döneminde patinaj yapan Osmanlı İmparatorluğu’nun savaş yorgunu olan tebaasından, tarikatlarından ve toprak ağalarından oluşan bir toplumda, 15 yıl gibi mucizevi bir sürede attı. Atatürk, bir Din-Tarım toplumunda Endüstri Devrimi’nin ürünü olan Cumhuriyeti kurdu ve temellerini attı ama, onu yerleştiremeden aramızdan ayrıldı. Yine de Türkiye Cumhuriyeti’ni, o denli akla, mantığa, bilime, insan onuruna, insanlığın evrimine uygun temellerle kurmuştu ki bu Cumhuriyet, onu yıkmak isteyen Emperyalistlere, Laik Demokrasi düşmanlarına ve 21 yıllık Erdoğan/AKP iktidarına rağmen hâlâ yıkılamadı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Erdoğan/AKP iktidarı, zaten pek de Demokratik olmayan 1982 Anayasası’nı daha da baskıcı hale dönüştürerek ve yargıyı da siyasetin emrine alarak rejimi o denli yıprattı ki sonunda Yargıtay’ın bir ceza dairesi, Anayasa’nın emredici hükmüne rağmen, Anayasa Mahkemesi’nin kararını tanımadı. Tanımamakla kalmadı bu kararın altında imzası olan AYM yargıçları hakkında suç duyurusunda bulundu. Ayrıca TBMM’yi de eleştirdi. Anayasa’nın emredici hükmüne aykırı olan bu karar, İbrahim Kaboğlu gibi hukuk profesörleri, Türkiye Barolar Birliği ve çeşitli barolar, çeşitli yorumcular ve CHP Genel Başkanı Özgür Özel gibi politikacılar tarafından “Darbe teşebbüsü”, “Devlet Krizi”, “Anayasa Darbesi”, “Hukuk Darbesi”, “Rejim Darbesi”, “Cumhuriyet’e Darbe” gibi çeşitli isimlerle nitelendi. *** Ben de dün bu sütunda, savcının AYM kararına karşı olan görüşünden hareketle, sanki ilgili Yargıtay dairesinin bu davranışını tahmin etmiş gibi, “YARGITAY ANAYASA’YI İHLAL EDERSE NE OLUR?” başlıklı bir yazı yazmıştım. Bu yazımda “Yargıtay’ın ilgili dairesi, AYM kararına uymayarak, Anayasa’yı açıkça ihlal ederse ne olur? Örneğin Anayasayı tağyir, tebdil ve ilga suçu oluşur mu? Bu sorunun yanıtını bilemiyorum... Ama ülkeyi böyle garip soruların sorulduğu bu çelişkili duruma getirenleri kutluyorum!” demiştim. Ben bu yazıyı yazdıktan saatler sonra, Yargıtay’ın 3. Ceza Dairesi’nin kararı açıklandı. *** Bu karara karşılık, Türkiye Barolar Birliği “BU KARAR ANAYASAL DÜZENE KARŞI AÇIK BİR BAŞKALDIRIDIR” başlıklı bir bildiri yayımladı: Türkiye Barolar Birliği bu bildirisinde “Birliğimiz tarafından Anayasal düzeni yok sayan ilgili Yargıtay Daire Üyeleri bakımından ‘görevden el çektirmeye davet’ yaptırımının uygulanması için Yargıtay Yüksek Disiplin Kuruluna yarın itibariyle gerekli başvuru yapılacaktır” dedi. “Bugüne kadar her türlü darbe teşebbüsünün tereddütsüz karşısında yer alan Türkiye Barolar Birliği demokratik hukuk devletini korumak için üzerine düşen görevi yapmaktan asla çekinmeyecektir” diye de ilave etti. TBB Başkanı Sağkan, son olarak, bu olayın politikacıların dışında, yargı organları arasında, “3 adımda” çözülmesini önerdi. *** Bütün bu kargaşa, “Şahsım Devleti” Rejiminin artık ülkeyi yönetme yeteneğini yitirdiğini açıkça göstermektedir. CHP, bu “Darbeye karşı” Anayasa’yı korumak için TBMM’de, sokaklarda ve meydanlarda Demokratik Direnişe geçeceğini belirtmiş ve halktan destek istemiş ve TBMM Genel Kurulu’nu terk etmeyeceğini bildirmiştir. Prof. Kaboğlu, Yargıtay 3. Ceza Dairesi’nin bu kararı Anayasa’ya aykırı olduğu için, bundan önceki kararlarının da Anayasa’ya uygunluk açısından gözden geçirilmesi gerektiğini vurgulamıştır. Özetle “Şahsım Devleti”nin, ekonomik ve mali iflasa ek olarak, Anayasa ve yargı konusunda da ülkeyi iflasa sürüklemiş olduğu ortaya çıkmıştır.",https://www.cumhuriyet.com.tr/yazarlar/emre-kongar/ataturku-anarken-cumhuriyeti-savunmak-2139429
Emre Kongar,Medyaya hem ceza hem sansür hem de gözdağı,05 Kasım 2023 Pazar,"İktidar zor kazandığı 14-28 Mayıs 2023 seçimlerinden sonra medya üzerindeki baskıyı iyice artırdı. Önce TELE1 Genel Yayın Yönetmeni Merdan Yanardağ, iktidarın Kürt sorunu üzerinden yeni bir açılım mı planladığına ilişkin sözleri montajlanarak hapse atıldı, yargılandı ve mahkûm edildi. Yanardağ 101 gün hapis yattı. *** Anayasa Mahkemesi, Türkiye İşçi Partisi’nden milletvekili seçilen, zaten haksız ve hukuksuz olarak Gezi Parkı Direnişi davasından hapse mahkûm edilmiş olan avukat Can Atalay’ın haklarının ihlal edildiğine karar verdi. Fakat Can Atalay bu yazının yazıldığı tarihe kadar geçen on gün boyunca tahliye edilmedi. Onu mahkûm eden yerel Ağır Ceza Mahkemesi, AYM kararını, mahkûmiyeti onaylayan Yargıtay’a yollamakla yetindi. *** Otobid ile zahmetsiz satış. Otobid Fiyatı Gör T24 yazarı gazeteci Tolga Şardan, “MİT’in Cumhurbaşkanlığı’na sunduğu ‘yargı raporu’nda neler var?” başlıklı yazısından dolayı tutuklandı. Şardan ifadesinde, “Sadece halkı bilgilendirmek için gazetecilik yaptım” dedi. Avukatı bu yazının ihbar niteliğinde sayılması gerektiğini söyledi. Cumhurbaşkanlığı İletişim Başkanlığı, Şardan’ın tutuklanmasından sonra yazıyı yalanladı. Daha sonra Şardan’ın yazısına erişim engeli de getirildi. Milliyet, 29 yıl gazetede görev yapan Şardan’ın tutuklanmasını haberleştirmedi. *** Organize suç örgütleri üzerine haberler yapan gazeteci Cengiz Erdinç, Ayvalık’taki evinde gözaltına alındı. Avukatı, Erdinç’in Halk TV’de söyledikleri ve attığı tweet yüzünden gözaltına alındığını söyledi. Erdinç, yurtdışı yasağı koyularak, adli denetim şartıyla serbest bırakıldı. *** BirGün Gazetesi’nin üç çalışanı hakkında soruşturma başlatıldı. İsmail Arı, “AKP’linin eşinden milyarlık vurgun!” başlıklı haberi nedeniyle, Uğur Şahin “Erdoğanlar’ı üzecek karar: Yağmaya fren” başlıklı haberi nedeniyle ve bu haberlerin yayımlandığı birgun.net portalının yayın koordinatörü Uğur Koç, ifadeye çağrıldı. *** Gazeteci Dinçer Gökçe, “Çete lideri olmakla suçlanan Turhan Döner ve Emirhan Döner’e tahliye kararı” haberi nedeniyle gözaltına alındı. Adli kontrol şartıyla serbest bırakılan Gökçe’ye, “mesleki alanda iki kitap okuyup özet çıkarma” cezası verildi. *** Bu arada, TRT muhabiri Elif Akkuş da “Anonim bir hesapta TRT’nin içerisindeki nepotizm ve kamu kaynaklarının kötüye kullanılmasıyla ilgili yapılan paylaşımların haber kaynaklarından bir tanesi olduğu” iddiasıyla gözaltına alınmıştı. *** Bütün bu olayların arkasında, bir yandan iktidarın çıkardığı Temel Hak ve Özgürlükleri sınırlayan ve kısıtlayan kötü yasaların, öte yandan bu yasaları özellikle özgürlükler aleyhine yorumlayan hukukçuların olduğu düşünülebilir... Ama esas olarak “Şahsım Devleti” rejiminin, yargıyı kullanarak, hem sığınmacılar hem inanç hem eğitim hem de medya üzerinden, dört koldan, kendisine yeni bir seçmen kitlesi yaratmaya çalıştığı ve son seçimlerden sonra bu çabalarına hız verdiği açıkça görülüyor.",https://www.cumhuriyet.com.tr/yazarlar/emre-kongar/medyaya-hem-ceza-hem-sansur-hem-de-gozdagi-2137511
Emre Kongar,Tolga’nın gözyaşları,03 Kasım 2023 Cuma,"1 Kasım 2023 Perşembe günü, Tolga Şardan’ın tutuklanması üzerine! *** Mavi gömlekli, kırmızı montlu bir adam Cudam değil, adam! İki koluna iki polis girmiş Tolga Şardan götürülüyor! *** Bir kadın haykırıyor: “Yalnız değilsin Tolga!” Senin gözlerinden yaşlar boşanıyor. Yalnız değilsin Tolga: Biz de seninle birlikte ağlıyoruz! *** Yalnız değilsin Tolga Özgürlük de seninle birlikte ağlıyor! *** Yalnız değilsin Tolga: Adalet de seninle birlikte ağlıyor! *** Yalnız değilsin Tolga: Hukuk da seninle birlikte ağlıyor! *** Yalnız değilsin Tolga: Demokrasi de seninle birlikte ağlıyor! *** Yalnız değilsin Tolga: Gazetecilik de seninle birlikte ağlıyor! *** Yalnız değilsin Tolga: Demokratik, Laik ve Sosyal Hukuk Devleti de seninle birlikte ağlıyor. *** Yalnız değilsin Tolga: Gerçeklerden yana olanlar Ahlaklı gazeteciler Ahlaklı yazarlar, yorumcular Halk için, millet için Yurttaşların hakları ve özgürlükleri için Çalışanlar da Seninle birlikte ağlıyor. *** Bir kadın haykırıyor: “Yalnız değilsin Tolga” Senin gözlerinden yaşlar boşanıyor. Yalnız değilsin Tolga: Hepimiz seninle birlikte ağlıyoruz. *** Louis Aragon’u, “Elsa’nın Gözleri”ni Düşünüyorum İkinci Dünya Savaşı’nı Bir simge olarak Elsa’yı Aragon’un insanlığa verdiği mesajı anımsıyorum Ve ben de “Yalnız değilsin Tolga” diye haykırıyorum!",https://www.cumhuriyet.com.tr/yazarlar/emre-kongar/tolganin-gozyaslari-2136950
Emre Kongar,Yargıtay Anayasa’yı ihlal ederse ne olur?,09 Kasım 2023 Perşembe,"Anayasa madde 153, son paragraf: “Anayasa Mahkemesi kararları Resmi Gazete’de hemen yayımlanır ve yasama, yürütme ve yargı organlarını, idare makamlarını, gerçek ve tüzel kişileri bağlar.” Dolayısıyla, Yargıtay da dahil, bütün mahkemeler Anayasa Mahkemesi’nin kararlarına uymak zorundadır. Yargıtay’ın AYM kararına uymaması, yargı organları arasında bir uyuşmazlık sorunu değil, doğrudan doğruya bir Anayasa ihlali sorunudur. Medyadaki haberlerden, Yargıtay Cumhuriyet Başsavcısı’nın, AYM’nin Can Atalay hakkında verdiği tahliye kararına karşı görüş bildirdiği anlaşılıyor. Yargıtay’ın ilgili dairesi, AYM kararına uymayarak Anayasa’yı açıkça ihlal ederse ne olur? Örneğin Anayasayı tağyir, tebdil ve ilga suçu oluşur mu? Bu sorunun yanıtını bilemiyorum... Otobid ile ücretsiz ekspertiz Otobid Fiyatı Gör Ama ülkeyi böyle garip soruların sorulduğu bu çelişkili duruma getirenleri kutluyorum! *** YARGITAY’IN VE ANAYASA MAHKEMESİ’NİN GÖREV ALANLARI DEĞİŞİKTİR VE YARGITAY, AYM KARARLARINA UYMAK ZORUNDADIR: Sevgili okurlarım, Yargıtay ile Anayasa Mahkemesi arasında bir yetki çatışması ya da bir hukuksal uzlaşmazlık yoktur: Yargıtay, en yüksek yargı organıdır ve elbette yasaların uygulanmasında en son temyiz kuruludur. Görevi, öteki mahkemelerin kararlarının mevcut yasalara olan uygunluğunu denetlemektir. Anayasa Mahkemesi ise mevcut devlet yapısının, bu devlet yapısı içindeki bütün mekanizmaların, Demokratik Rejim’e, bu rejimin teminatı altında olan Temel Hak ve Özgürlükler’e uygun işlemesini denetler. Dolayısıyla, Yargıtay’ın, temyiz kriterleri olan yasalar bile AYM’nin denetim alanına girer. Özetle, AYM bütün rejimi, Yargıtay ise sadece kararların o rejimin yasalarına uygun olup olmadığını denetler. Nitekim, Anayasa Mahkemeleri, zaten temyiz mekanizmaları olan bütün Kıta Avrupası’nda, İkinci Dünya Savaşı’ndan sonra, sırf Demokratik Rejimi korumak için kurulmuşlardır. *** Ayrıca unutmayalım, Can Atalay’ın mahkûmiyet kararı da, zaten öteki Gezi Parkı mahkûmları hakkındakiler gibi, haksız ve hukuksuz bir karardır... Kamu yararını, parkı, yeşili, doğayı korumak için yapılan, orantısız güç kullanımını protesto eden, Demokratik bir direniş, hükümet darbesi olarak nitelenmiş, birkaç kişi, milyonların katıldığı olayların düzenleyicisi olarak mahkûm edilmişti. Yargıtay’ın ilgili dairesi, Osman Kavala’nın, “Türkiye Cumhuriyeti hükümetini ortadan kaldırmaya teşebbüs” suçundan ağırlaştırılmış müebbet hapse çarptırılmasını ve Can Atalay, Tayfun Kahraman, Mine Özerden ile Çiğdem Mater Utku’nun “Türkiye Cumhuriyeti hükümetini ortadan kaldırmaya teşebbüse yardım” suçundan 18’er yıl hapis cezasını onamıştı. Keşke onlar da haklarına kavuşabilseler!",https://www.cumhuriyet.com.tr/yazarlar/emre-kongar/yargitay-anayasayi-ihlal-ederse-ne-olur-2138995
Emre Kongar,Demokratik direniş zayıflamamalı,31 Ekim 2023 Salı,"Demokratik Laik ve Sosyal Hukuk Devleti olan Türkiye Cumhuriyeti için direnmek zordur: Bu tehdit ve tehlikenin bilinci yoksa, direniş de olmaz! Tehdit ve tehlikenin önlendiğine ilişkin yaygın bir kanı varsa, direniş yine gerçekleşmez! Halkın Cumhuriyetin yüzüncü yılını CHP’li belediyelerin öncülüğünde büyük bir katılımla kutlaması sizi yanıltmasın: Var olduğunda herkesin ittifak ettiği tehdit ve tehlike önlenmiş ya da geçmiş filan değil... Tam tersine, Türkiye Cumhuriyeti’nin temellerini sarsan mevcut iktidar, bu kutlamalardan da ders alarak, daha ciddi ve daha etkili politikaları, projeleri, uygulamaları devreye sokacak! Çünkü yakın tarihimizdeki her üç büyük Demokratik Cumhuriyetçi Direniş gösterisi de böyle sonuçlar verdi… Demokratik Direniş, DD, güçlendirilerek sürdürülmeli! Mitinglerin, yürüyüşlerin, kitle gösterilerinin en önemli etkisi, bireyin yalnızlığını gidermesi, belli bir ideolojinin, inancın, siyasetin ifadesinde halkın, milletin, genel duygu ve düşüncelerini ifade etmesidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Otoriter iktidarların en büyük korkusu bu tür Demokratik, özgürlükçü, eşitlikçi özlemleri dile getiren, adalet arayan kitle hareketleridir. Bu gösterilere katılan bireyler genellikle kendi fikirleri, inançları ideolojileri için, önemli bir çalışma yaptıkları düşüncesiyle, anlamlı bir eylemin bir parçası oldukları duygusuyla tatmin olurlar… Bu tatmin yanlış da değildir; üstelik yararlıdır da. Ama insanlar, bir eylemle özgürlüğe, eşitliğe, adalete karşı tehdit oluşturan otoriterliğin, baskının önlendiğini, engellendiğini sanarlarsa çok yanılırlar. Çünkü diyalektik olarak, bu gösterilerden en çok korkanlar, bu nedenle de en etkin önlemleri devreye sokanlar, otoriter iktidarlardır. Böyle Demokratik miting ve gösterilere katılanlar, bunlardan elde ettikleri tatminle rahatlarken... Bu miting ve gösterilerden rahatsız olan otoriter ve baskıcı iktidarlar, çok daha etkin ve kapsamlı tedbirler alarak toplumda tam ters sonuçlara yol açan uygulamaları devreye sokarlar. Bu nedenle, bu miting ve gösteriler, bireyleri rahatlatarak Türkiye Cumhuriyeti’ni, otoriterliğe karşı korumak için sahip olunan Demokratik Direniş, DD, iradesini zayıflatmamalı, tam tersine daha da güçlendirmelidir. Sevgili okurlarım, yakın geçmişte Cumhuriyet ve Demokrasi eksenlerinde yapılan, özgürlük, eşitlik ve adalet arayışlarını seslendiren kitlesel hareketlerin sonuçlarını düşünün ve DD İradenizi gevşetmeyin: Adalet, Özgürlük, Eşitlik, Laiklik, Hukuk Devleti arayışlarını seslendiren üç büyük Demokratik Direniş, DD eyleminin üçünün de sonuçları, iktidarın, rejimimizi tam ters yönde değiştirmesi biçiminde oldu: 2007 Cumhuriyet Mitingleri, 2013 Gezi Parkı Direnişi ve 2017 Adalet Yürüyüşü ile gelinen nokta bugünkü “ŞAHSIM DEVLETİ” rejimidir! DEMOKRATİK DİRENİŞ, DD, GÜÇLEDİRİLEREK SÜRDÜRÜLMELİDİR!",https://www.cumhuriyet.com.tr/yazarlar/emre-kongar/demokratik-direnis-zayiflamamali-2135772
Emre Kongar,"Demokratik rejimi kim, kime karşı korur?",16 Kasım 2023 Perşembe,"Anayasa, Devleti tanımlar. Anayasa Mahkemesi, Devleti tanımlayan Anayasa’yı korur. Ama bu işlevinde yalnız değildir. *** Demokratik Rejimi Kim Korur? 1) Onu kuranlar korur. 2) Anayasa ve yasalar, Anayasa Mahkemesi ve bütün bağımsız yargı organları korur. 3) Halk, millet, seçmen korur. 4) Bu rejimin ana öğesi olan siyasal partiler korur. 5) Halkın seçtiği Meclis, Parlamento korur. 6) Bu rejim sayesinde iktidara gelen yöneticiler/politikacılar korur. 7) Grev haklarını kullanan, fırsat eşitliğine ve sosyal adalete uygun yaşam seviyelerine sahip olan işçiler ve işçi örgütleri olarak sendikalar korur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 8) Kendi meslek ahlaklarına sahip olan profesyoneller ve Barolar, Meslek Odaları gibi Demokratik Toplum Örgütleri korur. 9) Mesleklerini yerine getirmenin önkoşulu özgürlük olan medya mensupları korur. 10) Yaratıcılıkları için özgürlüklere muhtaç olan sanatçılar, edebiyatçılar, kültür insanları korur. 11) Sivil ve askeri bürokrasi korur. Bütün bu kurumlar, tarih boyunca dünyada ve Türkiye’de, aynı kuvvetle ve inançla Demokrasiyi her zaman korumuşlar mıdır? Elbette hayır! Zaten sorun da buradadır. *** Demokratik Rejim Kime Karşı Korunur? 1) Dış düşmanlara, emperyalistlere karşı korunur. 2) Teröristlere karşı korunur. 3) Diktatörlük heveslilerine karşı korunur. 4) Din gibi, mezhep gibi, ırk gibi, mukaddes kimlikleri siyasetin temel ilkesi yapan, farklılıkları reddeden, Demokratik Hak ve Özgürlükleri sadece kendileri için isteyen politikacılara karşı korunur. Siyasal tarih ve Demokrasi tarihi, Demokratik Rejimin tarihsel süreçler açısından, değişik aşamalarda, farklı tehditlerle karşı karşıya olduğunu belirtir: 1) Demokratik Rejim, kuruluşu sırasında, eski üretim döneminin egemenleri olan toprak ağalarına ve din adamlarına karşı korunur. 2) Demokratik Rejim, yerleştikten sonra, seçilmiş iktidarlara karşı korunur. Nitekim Kıta Avrupa’sındaki Anayasa Mahkemeleri de İkinci Dünya Savaşı’ndan sonra, Hitler ve Mussolini örneklerine karşı Demokratik Rejimi korumak için kurulmuşlardır. *** Özetle, Demokratik Rejim: 1) Yukarıda belirtilen bütün kurumlar ve güçler tarafından korunur. 2) İster gelişmemiş, isterse gelişmiş olsun, bütün ülkelerde, seçildikleri için Temel Hak ve Özgürlükleri zedeleyen ve/veya yok sayan iktidarlara karşı korunur! *** Bugün karşı karşıya olduğumuz sorun, yargı organları arasındaki bir uyuşmazlık sorunu değil, bir Demokratik Rejim sorunudur!",https://www.cumhuriyet.com.tr/yazarlar/emre-kongar/demokratik-rejimi-kim-kime-karsi-korur-2141472
Emre Kongar,Yargı nasıl tahrip edildi?,19 Kasım 2023 Pazar,"Katiller, tecavüzcüler dışarıda, masumlar içeride, kamuoyu isyanda; yargı bu hale nasıl geldi? *** İktidarların, “Rejim Darbelerini” ordu ve/veya Meclis ve yargı mekanizması eliyle yapması, diktatörlüklerin evrensel bir alışkanlığıdır. Elbette tarihsel örnekleri İkinci Dünya Savaşı öncesindeki Almanya, İtalya ve Japonya’dır. En son örnek 1979’da İran’da yaşandı. Komünistlerle İslamcıların ittifakıyla düşürülen Şah rejiminden sonra Humeyni mahkemeleri ele geçirdi ve Komünistlerle laikleri, sokaklarda vinçlerle astı. Bu operasyonda en büyük rolü de “Cellat” lakaplı bir yargıç oynadı: İlgilenenler, kimi infazları makineli tüfekle bizzat yaptığı söylenen Cellat Yargıç Muhammed Sadık hakkında yazdığım yazıyı internet sitemde okuyabilirler. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Türkiye, hem Cumhuriyet Devrimi ve Atatürk Reformları hem Çok Partili Rejim denemesi hem de 1961 Anayasası sayesinde, tüm İslam Âlemi içinde “Demokratik Laik ve Sosyal Hukuk Devleti” yazan Anayasası ile bir yıldız gibi parlamıştır. Nitekim AKP/Erdoğan/Cemaat ittifakı “İleri Demokrasi” vaatleriyle iktidara geldi. Ama iktidara geldikten sonra Demokratik Rejimi, yargıyı da kullanarak tahrip etti: 1) Anayasa’nın hem ruhuna ve felsefesine hem de lafzına aykırı olan, dolayısıyla yapılamaması gereken 12 Eylül 2010 tarihli halkoylamasıyla, bağımsız olması gereken yargı, siyasetin etkisine açıldı. 2) Anayasa’nın ruhuna, felsefesine ve lafzına aykırı olan ve oy sayımı da yasaya aykırı olarak yapılan 16 Nisan 2017 halkoylamasıyla, Anayasa Mahkemesi, Yargıtay, Danıştay, Yüksek Seçim Kurulu, Hâkimler Savcılar Kurulu gibi kurumlar başta olmak kaydıyla, tüm yargı Cumhurbaşkanı’nın emrine verildi. 3) Cumhurbaşkanı beğenmediği yargı kararlarına açıkça karşı çıktı ve uygulamaları etkiledi. 4) Çeşitli yasalarda, “Terör örgütüne üye olmadan...” gibi muğlak ifadelerle, herkesin suçlanmasına yol açabilecek değişiklikler yapıldı; çok istismar edilen gizli tanık uygulaması devreye sokuldu. 5) Cumhurbaşkanına hakaret suçlaması eleştirileri önlemek için kullanıldı. 6) Sanıkların tutuksuz yargılanmaları esasken Sulh Ceza Hâkimlikleri aracılığıyla, “Önce tutukla, sonra yargıla” uygulaması devreye sokuldu. 7) Çok önemli davalarda, hem davaların görüldüğü mahkemeler hem de iktidarın istediği yönde karar vermeyeceği anlaşılan mahkemelerdeki savcılar, yargıçlar, üstelik dava devam ederken değiştirildi. 8) İktidarın emrini dinleyen savcı ve yargıçlar hızla terfi ettirildi, dinlemeyenler hemen sürüldü, cezalandırıldı. 9) Şimdi de tümü iktidarın atadığı yargıçlardan oluşan Anayasa Mahkemesi ile Yargıtay arasında suni ve Anayasa’ya aykırı bir anlaşmazlık yaratıldı ve buna dayanarak yeni bir Anayasa hazırlıkları başlatıldı. *** Otoriter yöneticiler, yolsuzluklar ve baskılarla halkı yoksullaştırıp bunalttıkça, adaleti yok ettikçe tepkiler artar, onlar da bu tepkilere karşı daha çok yetki ve baskı olanağı isterler... Ve bunları aldıkça, güçleri arttıkça ülkeyi daha da koyu bir karanlığa mahkûm ederler!",https://www.cumhuriyet.com.tr/yazarlar/emre-kongar/yargi-nasil-tahrip-edildi-2142515
Emre Kongar,Anayasa darbesi ve mülkiyet hakkı,14 Kasım 2023 Salı,"Yargıtay’ın bir dairesinin Anayasa Mahkemesi’nin Can Atalay kararına uymaması ve Mahkeme’nin üyeleri hakkında suç duyurusunda bulunmasıyla başlayan “Hukuk Darbesi” veya “Anayasa Darbesi” bunalımı, Yargıtay Başkanlığı’nın ve Cumhurbaşkanı’nın da işe karışmasıyla iyice tırmandı. Olay, Anayasa’nın AYM hakkındaki emredici hükümlerinin tanınmaması olayı olduğu için, “Hukuk Devleti’ne karşı bir darbe” olarak da yorumlandı. Tam bu arada, yeni bir yasayla, mülkiyet hakkının zedelenmesi olasılığının da ortaya çıkması çok düşündürücü ve üzücü: İnsanlar mülkiyet haklarını nerede, nasıl, hangi yargı düzeninde arayacaklar? *** TMMOB İnşaat Mühendisleri Odası Yönetim Kurulu, Kentsel Dönüşüm Yasası hakkında, 11 Kasım 2023 tarihinde “Kentsel Dönüşüm Uygulamaları Mülkiyet Hakkını Gasp Etmenin Gerekçesi Yapılamaz” başlıklı bir bildiri yayımladı. Bu bildirinin bir özetini değerli okurlarımla paylaşmak istiyorum 1) Yasa, sadece boş arsaları değil, üzerinde yerleşim olan yerleri de yeni yerleşim alanı olarak “rezerv yapı alanı” ilan etme olanağı veriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2) İnsanların oturdukları mahalleler de “rezerv yapı alanı” ilan edilerek buralardaki ev sahiplerinin evlerinin de zorla yıkılabilme yolu açılıyor. 3) Evleri yıkılanlara yapılan yeni konutların bedellerini ödeyemeyenlerin evlerinin haciz yoluyla ellerinden alınabilme olasılığı ortaya çıkıyor. 4) Bu konularda belediyelerin yetkileri ellerinden alınıyor, merkezi iktidara, Çevre, Şehircilik ve İklim Değişikliği Bakanlığı’na, Kentsel Dönüşüm Başkanlığı’na, sonsuz idari işlem yetkisi veriliyor. 5) Rantı yüksek arsalara, alanlara el koyma ve buralarda yapılacak konutları, evleri yıkılanların dışındaki kişilere de satma olanağı getiriliyor. 6) Bugüne kadarki uygulamalara bakıldığında bu sakıncaların gerçekleştiği, yüksek rant elde edilen alanlara el konulduğu ve mülkiyet haklarının korunmalarında sorunlar yaşandığı görülüyor. 7) Bu sakıncalar önlenmeli, kent yenileme süreci, ev sahiplerinin mülkiyet hakları korunarak şeffaf biçimde gerçekleştirilmelidir. *** İnşaat Mühendisleri Odası’nın bu bildirisi İstanbul Tozkoparan Mahallesi’ndeki halkın direnişini anımsattığı için, burada yaşayanlardan biriyle konuştum: “Yıkılan evlerimizdeki dairelerin yerine daha küçük daireler veriyorlar, üstüne de para istiyorlar; bu paraları ödeyemeyenlere haciz gelecek, evleri ellerinden gidecek” dedi. *** Yerel seçimler yaklaşıyor... Hayat pahalılığı herkesin belini büküyor... Milli Eğitim’de Diyanet’in ve tarikatların etkisi artırılıyor... “Kent yenileme” gerekçesiyle, mülkiyet hakkı bile tehlikeye giriyor... Tam bu arada bir “Anayasa Darbesi” krizi yaşanıyor... Ne tesadüf!",https://www.cumhuriyet.com.tr/yazarlar/emre-kongar/anayasa-darbesi-ve-mulkiyet-hakki-2140760
Emre Kongar,"CHP, seçmenine kulak verdi ama",07 Kasım 2023 Salı,"CHP seçmeni, 14- 28 Mayıs 2023 seçimlerindeki yenilgiden dolayı, partisine kırgındı. Bu kırgınlık, parti yönetiminin doğru düzgün bir özeleştiri yapmamasından (belki de yapamamasından) dolayı zamanla kızgınlığa dönüştü. Bu duygular o denli güçlendi ve iktidar trolleri ile iktidar medyası tarafından da o denli desteklenerek yaygınlaştırıldı ki… CHP’li seçmen, 31 Mart 2024 yerel seçimlerinde, özellikle de İstanbul’da, “Kılıçdaroğlu yönetimindeki CHP”ye oy vermeyeceğini ilan etti. Tam bu noktada, Kurultay’da önemli bir gerilim ortaya çıktı: Lider, kendisini seçen delegeleri zaman içinde kendisi belirlediği için, kendisinin belirlediği bu delegelerin mevcut lideri değiştirmesi zordu. Oysa CHP’li seçmen lidere küskün ve kızgındı. Öyle anlaşılıyor ki delegeler, CHP’li seçmenin olumsuz duygularından etkilendi ve bu duygulara uygun bir davranışla Kemal Kılıçdaroğlu’na karşı oy kullandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kılıçdaroğlu, terbiyesi, nezaketi, eğitimi, bilgisi, devlet görevleri, birikimi ile çok değerli ve saygın bir kişiliğe sahiptir, benim de dostumdur. Özellikle seçim öncesindeki birkaç ay boyunca gösterdiği liderlik performansı da çok başarılıydı. Ama sağ ile ittifak etmesine ve partiyi sağa kaydırmasına rağmen (veya onlardan dolayı) seçimi kaybetti. Kılıçdaroğlu, hem sağla ittifak ederken… (ki bu kabul edilebilir bir stratejidir) Partiyi sağa kaydırırken… (ki bu kabul edilebilir bir strateji değildir ve CHP seçmeninin kırgınlığı ve kızgınlığı buradan kaynaklanmaktadır) Birçok önemli hata yaptı. Ve bu hatalara rağmen, ben de dahil CHP’ye güvenen seçmen, (bu iktidara karşı başka görünür bir seçenek de olmadığından) Demokratik bir başarı sağlayabileceği ihtimalini düşünerek, ona destek verdi. Ama hem seçimi kaybetti hem de yaptığı hatalardan dolayı “Demokratik, Laik ve Sosyal Hukuk Devletini” tehlikeye attı. Seçimi kazansaydı, yaptığı hatalara rağmen, “Demokratik, Laik ve Sosyal Hukuk Devletini” koruma şansı olabilirdi. CHP’li seçmenin kendisine olan ve kızgınlığa dönüşen kırgınlığı, bu ihtimali gerçekleştirememiş olmasından ve üstelik de yaptığı hatalarla Meclis yapısını da rejimi tehlikeye atabilecek bir biçimde olumsuz etkilemiş olmasından kaynaklanıyor. Kılıçdaroğlu’nun yaptığı büyük hataları, hem bu hataları yaptığı sırada hem de sonradan, bu sütunda defalarca yazdım ve onlara rağmen, (başka seçenek olmadığı için) seçimlerde kendisine destek verdim. Bundan sonraki yazılarımda CHP’li seçmenin, Özgür Özel’den neler beklediğini belirtmeye çalışacağım. Dilerim, bu seçimi nasıl ve neden kazandığını unutmaz ve devraldığı eski yapının etkisinde kalarak yapılan önemli stratejik hatalarda ısrar etmez!",https://www.cumhuriyet.com.tr/yazarlar/emre-kongar/chp-secmenine-kulak-verdi-ama-2138172
Emre Kongar,Yargının pusulası!,21 Kasım 2023 Salı,"Yargının pusulası Cumhurbaşkanı’nın eylem ve söylemleri değil, Anayasa’nın hükümleridir. Hatta kimi zaman, bazı yasalar bile yargının pusulası olamaz; çünkü bazı yasalar Anayasaya aykırı nitelik taşıyabilirler. Başta Anayasa Mahkemesi olmak üzere, bütün yargı organları, Devleti, Demokratik Rejimi ve bunların temeli olan vatandaşların temel hak ve hürriyetlerini korumakla yükümlüdür. Elbette, Yargıtay da Anayasa’ya ve Anayasa Mahkemesi’nin kararlarına uymak zorundadır. *** Bakın Anayasa bu konuda neler diyor: I. Temel hak ve hürriyetlerin niteliği Madde 12 – Herkes, kişiliğine bağlı, dokunulmaz, devredilmez, vazgeçilmez temel hak ve hürriyetlere sahiptir. Temel hak ve hürriyetler, kişinin topluma, ailesine ve diğer kişilere karşı ödev ve sorumluluklarını da ihtiva eder. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol II. Temel hak ve hürriyetlerin sınırlanması Madde 13 – Temel hak ve hürriyetler, özlerine dokunulmaksızın yalnızca Anayasanın ilgili maddelerinde belirtilen sebeplere bağlı olarak ve ancak kanunla sınırlanabilir. Bu sınırlamalar, Anayasanın sözüne ve ruhuna, demokratik toplum düzeninin ve laik Cumhuriyetin gereklerine ve ölçülülük ilkesine aykırı olamaz. III. Temel hak ve hürriyetlerin kötüye kullanılamaması Madde 14 – Anayasada yer alan hak ve hürriyetlerden hiçbiri, Devletin ülkesi ve milletiyle bölünmez bütünlüğünü bozmayı ve insan haklarına dayanan demokratik ve lâik Cumhuriyeti ortadan kaldırmayı amaçlayan faaliyetler biçiminde kullanılamaz. Anayasa hükümlerinden hiçbiri, Devlete veya kişilere, Anayasayla tanınan temel hak ve hürriyetlerin yok edilmesini veya Anayasada belirtilenden daha geniş şekilde sınırlandırılmasını amaçlayan bir faaliyette bulunmayı mümkün kılacak şekilde yorumlanamaz. Bu hükümlere aykırı faaliyette bulunanlar hakkında uygulanacak müeyyideler, kanunla düzenlenir. IV. Temel hak ve hürriyetlerin kullanılmasının durdurulması Madde 15 – Savaş, seferberlik veya olağanüstü hallerde, milletlerarası hukuktan doğan yükümlülükler ihlal edilmemek kaydıyla, durumun gerektirdiği ölçüde temel hak ve hürriyetlerin kullanılması kısmen veya tamamen durdurulabilir veya bunlar için Anayasada öngörülen güvencelere aykırı tedbirler alınabilir. Birinci fıkrada belirlenen durumlarda da savaş hukukuna uygun fiiller sonucu meydana gelen ölümler dışında, kişinin yaşama hakkına, maddi ve manevi varlığının bütünlüğüne dokunulamaz; kimse din, vicdan, düşünce ve kanaatlerini açıklamaya zorlanamaz ve bunlardan dolayı suçlanamaz; suç ve cezalar geçmişe yürütülemez; suçluluğu mahkeme kararı ile saptanıncaya kadar kimse suçlu sayılamaz. *** Yargının pusulası Demokratik Rejim, Temel Hak ve Özgürlükler ve onları koruyan Anayasadır. İster yüzde 51’le, ister adaylar arasındaki en yüksek oyla, isterse yüzde 99’la seçilsin, hiçbir Cumhurbaşkanı yargının pusulası olamaz!",https://www.cumhuriyet.com.tr/yazarlar/emre-kongar/yarginin-pusulasi-2143115
Emre Kongar,Türkiye Yüzyılı bir masal mı?,02 Kasım 2023 Perşembe,"Antalya’da bir edebiyat öğretmeni, Cumhuriyetin Yüzüncü Yılı dolayısıyla yapılan bir kutlama töreninde şunları söylüyor: “Onun için canını vermeye hazır olanların yanında onun adını anmaktan imtina edenlerle beraber Cumhuriyetin bütün nimetlerinden faydalanıp onu yok etmeye çalışıyorlar. Bir yanda yüz yıl önce Anayasa’ya Cumhuriyet yazdırmak için ömrünü feda edenler, bir yanda bugün onu yok etmeye çalışan Türkiye Yüzyılı masalına herkesi inandırmaya çalışanlar. Peki tüm bunlar olurken sen neredesin? Bildin mi 100 yıl önce kurulmuş Cumhuriyetinin değerini, özgürlük kelimesinin değerini? Özgürlük kelimesinin anlamını kavrayabildin mi gerçekten? Kula kulluk etmediğin her gün için şükrettin mi Yaradan’a. Koskoca ülken Araplar için darphane, Bulgarlar için AVM, Suriyeliler için doğumhane, bizim için tımarhaneye dönüştürülmeye çalışılırken sen neredesin? Tabelalardan Türkiye Cumhuriyeti ibaresi sökülürken, milli marşını kâğıda bakmadan okuyamayan ya da milli marşı okunurken ayağa kalkmaya tenezzül etmeyen bir güruh, gencecik kadın sporcularını yaftalayıp millilikten söz ederken sen neredesin? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyetin gözbebeği bütün fabrikaları bir bir yabancılara satılırken, Türkiye Cumhuriyeti vatandaşlığı parası olan herkese çerez gibi dağıtılırken, yabancılar ülkende imtiyazlarla sefa sürerken, parası olan her şeye hüküm verirken, memurun, doktorun, işçin, öğretmenin kendi ülkesinde ikinci sınıf vatandaş muamelesi görürken ve en önemlisi geleceğim dediğin gençler umutsuzca ülkeden gitmenin yollarını ararken sen neredesin?” Görüldüğü gibi öğretmen, şu anda Türkiye’nin karşı karşıya olduğu sorunları saymış ve Cumhuriyetçilere “Neredesin” diye sormuş. Ayrıca, AKP’nin, yani iktidardaki bir siyasal partinin, “Cumhuriyetin Yüzüncü Yılı” kutlamalarına karşı icat ettiği ve kullandığı, “Türkiye Yüzyılı” sloganına da “Masal” demiş. *** Bu konuşması üzerine polis, öğretmeni gözaltına alıyor ve Antalya Emniyet Müdürlüğü, özetle şöyle bir açıklama yapıyor: “ 29.10.2023 günü, bir kadın şahsın ‘Cumhuriyet Kutlamaları’ sırasında yaptığı konuşmada kaydedilen görüntülerinin sosyal medya hesaplarında paylaşılarak konuşma içeriğinden kasıtla; ‘Konuşma yapan şahsın bir öğretmen olduğu, konuşması içeriğinde Türkiye Yüzyılı’nı hedef aldığı, bir Eğitim Kurumunda Siyaset yapıldığı ve Birlik ve beraberliği zedeleyerek, ayrıştırıcı tutumun sergilendiği vb.’ şekilde yer alan görüşler üzerine; Antalya Cumhuriyet Başsavcılığı talimatına istinaden, Şüpheli (E.K.) isimli şahıs 30.10.2023 günü yakalanmış, şahıs hakkında 5237 sayılı Türk Ceza Kanunu’nun 216. Maddesi kapsamında; ‘Halkı kin ve düşmanlığa tahrik veya aşağılama’ suçundan Adli İşlem yapılmaktadır.” Akşam saatlerinde evinden gözaltına alınan öğretmen, ifadesini verdikten sonra, adli kontrol koşuluyla serbest bırakılmış. *** Ben de bu olay üzerine, olayın hukuksal yönünün irdelenmesini bir başka yazıya erteleyerek... 21 yıllık Erdoğan/AKP iktidarı Türkiye’yi nereye getirdi ve bu yüzyılda nereye götürebilir?... “Türkiye Yüzyılı” sloganına masal denilebilir mi diye, uluslararası endekslere baktım: Demokrasi endeksinde: Türkiye, 167 ülke arasında 103. sırada. Basın özgürlüğü endeksinde: Türkiye, 180 ülke arasında 165. sırada. Refah endeksinde: Türkiye, 167 ülke arasında 93. sırada. Mutluluk endeksinde: Türkiye, 112 ülke arasında 102. sırada. Enflasyon endeksinde: Avrupa’da en yüksek, dünyada 10. Ayrıca, FATF’nin dünyadaki karapara aklama listelerine göre, ülkemizin kara listenin bir üstündeki gri listede bulunduğunu... Türkiye’nin bütün bu endekslerde  Erdoğan/AKP iktidarı döneminde gerilediğini... “Şahsım Devleti”ne geçildiği 2017-2018 yıllarından sonra ise bu gerilemenin hızlandığını belirtmeliyim. Elimizdeki bu verilere göre, AKP’nin, “Cumhuriyetin Yüzüncü Yılı” kutlamalarını gölgelemek için ürettiği “Türkiye Yüzyılı” sloganının içi boş vaatlerden ve imgelerden oluştuğu, buna “Masal” denmesinin, nezaket ve terbiye kuralları içinde kalan, çok haklı bir niteleme olduğu açıktır.",https://www.cumhuriyet.com.tr/yazarlar/emre-kongar/turkiye-yuzyili-bir-masal-mi-2136564
Emre Kongar,Dikkat: Anayasa ihlali!,12 Kasım 2023 Pazar,"YARGITAY ANAYASA MAHKEMESİ KARARINA UYMAK ZORUNDA MIDIR? EVET! Anayasa Madde 153, son paragraf: “Anayasa Mahkemesi kararları Resmi Gazete’de hemen yayımlanır ve yasama, yürütme ve yargı organlarını, idare makamlarını, gerçek ve tüzel kişileri bağlar.” MADDE SON DERECE AÇIK; ANAYASA MAHKEMESİ KARARLARI YARGITAY’I DA BAĞLAR. *** MAHKEME KARARLARINDA UYUŞMAZLIK OLDUĞU ZAMAN, ANAYASA’YA GÖRE KİMİN KARARI GEÇERLİ OLUR? ANAYASA MAHKEMESİ’NİN KARARI GEÇERLİ OLUR. Anayasa Madde 158, son paragraf: “Diğer mahkemelerle, Anayasa Mahkemesi arasındaki görev uyuşmazlıklarında, Anayasa Mahkemesi’nin kararı esas alınır.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Madde son derece açık; Anayasa Mahkemesi ile uyuşmazlık iddialarında, Anayasa Mahkemesi kararı esastır. YARGITAY BU KONUDA ANAYASA MAHKEMESİ KARARINA UYMAK ZORUNDADIR. *** YARGITAY, TC VATANDAŞLARININ TEMEL HAK VE ÖZGÜRLÜKLERİNİ ANAYASA’DA BELİRTİLENDEN DAHA GENİŞ BİR BİÇİMDE SINIRLAYABİLİR Mİ? HAYIR SINIRLAYAMAZ! Anayasa Madde 14: “Anayasada yer alan hak ve hürriyetlerden hiçbiri, Devletin ülkesi ve milletiyle bölünmez bütünlüğünü bozmayı ve insan haklarına dayanan demokratik ve laik Cumhuriyeti ortadan kaldırmayı amaçlayan faaliyetler biçiminde kullanılamaz. Anayasa hükümlerinden hiçbiri, Devlete veya kişilere, Anayasayla tanınan temel hak ve hürriyetlerin yok edilmesini veya Anayasada belirtilenden daha geniş şekilde sınırlandırılmasını amaçlayan bir faaliyette bulunmayı mümkün kılacak şekilde yorumlanamaz. Bu hükümlere aykırı faaliyette bulunanlar hakkında uygulanacak müeyyideler, kanunla düzenlenir.” MADDE SON DERECE AÇIK; YARGITAY, TEMEL HAK VE ÖZGÜRLÜKLERİ, ANAYASA’DA BELİRTİLENDEN DAHA GENİŞ BİÇİMDE SINIRLAYICI YORUM YAPAMAZ! *** PEKİ HAKEM KİMDİR? HAKEM ANAYASA MAHKEMESİ’DİR. Hukuka göre, en güçlü olan kişi ya da organ, Anayasa konusunda hakem değildir... Hukuka göre hakem Anayasa konusunda yargılama yetkisine sahip olandır. Bakın bu konuda Anayasa ne diyor: Anayasa Madde 148, yargılama yetkisine ilişkin paragraf: “Anayasa Mahkemesi Cumhurbaşkanını, Türkiye Büyük Millet Meclisi Başkanını, Cumhurbaşkanı yardımcılarını, bakanları, Anayasa Mahkemesi, Yargıtay, Danıştay Başkan ve üyelerini, Başsavcılarını, Cumhuriyet Başsavcıvekilini, Hâkimler ve Savcılar Kurulu ve Sayıştay Başkan ve üyelerini görevleriyle ilgili suçlardan dolayı Yüce Divan sıfatıyla yargılar.” Madde son derece açık; Anayasa Mahkemesi Cumhurbaşkanı dahil bütün politikacıları, yöneticileri, kendi üyeleri dahil bütün yargıçları yargılama yetkisine sahiptir. DOLAYISIYLA HAKEM ANAYASA MAHKEMESİDİR. *** SORUN BİR UYUŞMAZLIK SORUNU DEĞİL, BİR ANAYASA İHLALİ SORUNUDUR. Yargıtay, mahkeme kararlarının yasalara uygunluğunu denetler. Anayasa Mahkemesi ise devlet yapısının ve yargı organları da dahil, bu devlet yapısı içindeki bütün mekanizmaların, Anayasa’ya uygun işlemesini denetler. ÖZETLE, YARGITAY’IN DA AYM KARARLARINA UYMASI ANAYASA EMİRLERİNİN ZORUNLU SONUCUDUR. BU KARARLARI UYGULAMAMAK ANAYASASI İHLAL SUÇU OLUŞTURUR!",https://www.cumhuriyet.com.tr/yazarlar/emre-kongar/dikkat-anayasa-ihlali-2140094
Emre Kongar,Atatürk Cumhuriyet ile 20. yüzyılın tarihini değiştirdi,29 Ekim 2023 Pazar,"İnsanlık tarihi çok yavaş gelişir: Çünkü insan, üzerinde yaşadığı dünyayı çok zor keşfeder... Zaman içinde bilim ve teknoloji ilerledikçe dünyamızın, doğanın, hatta uzayın sırları anlaşılmaya, çözülmeye başlanır... İnsanlık, çevresini, dünyasını, doğayı etkilemeye başladıkça hem doğayla hem de öteki insanlarla ilişkileri de değişir. İnsanın doğayla ilişkileri teknolojiyi doğurur... Teknoloji, insanın doğaya, dünyaya, çevreye egemen olmasına yardım eder. İnsanın başka insanlarla olan ilişkileri ideolojiyi doğurur... İdeolojiler de insanın başka insanlarla olan ilişkilerini belirler, bu ilişkilerin sömürüye veya dayanışmaya dayalı olarak düzenlenmesine yardım eder. İşte insanlık tarihi ancak bilimin ve teknolojinin gelişmesi sonunda ortaya çıkan yeniliklerin, insanların arasındaki sömürü ve/veya dayanışma ilişkilerini değiştirmesiyle oluşur. Bu oluşum, yani insanlık tarihi, bütün dünyada, her yerde, her zaman diliminde, aynı biçimde, aynı hızda ve aynı nitelikte olmaz. Bu nedenle de belli devletlere bölünmüş olan insanlık, farklı zamanlarda bazı devletlerin teknolojik olarak daha gelişmiş olmalarına ve bunların, teknolojik olarak daha az gelişmiş olanları sömürmelerine tanık olur. (Siyaset biliminde bunun adı “Emperyalizm”dir.) *** Her teknolojik dönem, kendine özgü bir yaşam kültürü, bir ideoloji, bir örgütlenme biçimi yaratır. Toplayıcı-Avcı dönem, sürü biçiminde yaşamı ve paganizmi yaratır. Tarım-Din Dönemi, tektanrılı dinleri, imparatorlukları, sultanlıkları yaratır. Endüstri Dönemi, milliyetçilik ideolojisini, ulusal devletleri yaratır. Bilişim Dönemi insanların eşitliğine dayalı Demokratik ideolojiyi yaratır. Bütün bu dönemler, arkalarında yatan çok uzun (ama gittikçe kısalan) bilimsel ve teknolojik değişme ve gelişme süreleri sonunda ortaya çıkarlar. İdeolojiler, devlet biçimleri, teknolojik değişme ve gelişmeleri izleyemediği zaman dünyada savaşlar egemen olur. Birinci Dünya Savaşı, Endüstrileşen dünyaya ayak uyduramayan Tarım Dönemi imparatorluklarını tasfiye etmiş, İkinci Dünya Savaşı, insanlığın teknoloji-ideoloji dengesizliği sonunda oluşan Faşist oluşumları engellemiştir. *** İşte bu tarihsel süreç içinde, dünyanın eriştiği Endüstri Devrimi’ni ıskalayan Osmanlı İmparatorluğu da, teknolojik olarak Gelişmiş Batı Ülkeleri (emperyalistler) tarafından mağlup ve işgal edilmiş, topraklarına el koyularak tarih sahnesinden silinmeye çalışılmıştır. Bu sonuç, tarihin normal akışına uygundur: Dünyanın teknolojik ve ideolojik gelişmesine ayak uyduramayan devletler, teknolojik olarak kendilerinden daha üstün olan devletlere tabi olurlar. İşte Mustafa Kemal Atatürk, mucizevi bir biçimde kazandığı İstiklal Savaşı ile, emperyalistleri yenerek, bu topraklarda tarihin akışını değiştirmiştir. Bununla da yetinmemiş, bir Tarım-Din Toplumu’nda, dünyanın ulaştığı Endüstri Devrimi’nin bir kurumu olan Cumhuriyeti, onu kuran ve destekleyen sınıflar olmadan, ilan etmiş ve 15 yıl gibi çok kısa bir zamanda, mucizevi bir başarıyla temellendirerek Türkiye Cumhuriyeti’nin bugün 100 yaşına ulaşmasını sağlamıştır. *** Sonuç olarak, Mustafa Kemal Atatürk, bu topraklarda sadece siyasal tarihi değil, toplumsal ve ekonomik tarihsel süreçleri de tersine çevirmiştir. Bu nedenle onun kurduğu Türkiye Cumhuriyeti, Yirminci Yüzyıl’ın İnsanlık Tarihine en büyük katkıdır... Onu Yirmibirinci Yüzyıl’da da başarıyla sürdürmek bizim en büyük görevimizdir!",https://www.cumhuriyet.com.tr/yazarlar/emre-kongar/ataturk-cumhuriyet-ile-20-yuzyilin-tarihini-degistirdi-2135086
Emre Kongar,Vahdettin kronolojisi 1,23 Kasım 2023 Perşembe,"Sevgili okurlarım, Vahdettin’in ihaneti konusunda bakınız tarih neler söylüyor: 30 Ekim 1918 Mondros Ateşkesi imzalandı. 24 Kasım 1918 Vahdettin’in, İngiliz The Daily Mail gazetesi muhabiri G. Ward Price’a yaptığı açıklama, 24 Kasım 1918 tarihli gazetelerde yer aldı: “İngiliz milletine karşı beslediğim sevgi ve hayranlığı babam Abdülmecit’ten miras aldım.” 16 Aralık 1918 Dr. Sami, Padişah Vahdettin ve Hariciye Vekili adına, İngiliz Karadeniz Orduları Komutanı Milne’yi ziyaret etti. General Milne, hükümetine gönderdiği raporda şöyle diyordu: “Padişah, İngilizlerin Türkiye’nin idaresini mümkün olduğu kadar çabuk ellerine alması için istirhamda bulundu... İç kısımlara (Anadolu’ya) İngiliz subaylarının gönderilmesini ve idareye yardımcı olmalarını rica etti. Buna karşılık Kafkasya’daki Türk askerini, İngilizlerin buyruğuna vermeye, istenmeyen subayları görevlerinden almaya ve birlikleri İngiliz subaylarının komutası altına vermeye hazır.” 10 Ocak 1919 İngiliz Yüksek Komiseri Calthorpe, Londra’ya gönderdiği gizli mesajında şunları söylüyordu: “Padişah, bütün umudunu İngiltere’ye bağladı. Her istediğimiz kimsenin tutuklanıp cezalandırılmasına razı. İngiliz hükümetinin, halifelik makamında kalması için kendisine yardım edip etmeyeceğini soruyor.” 19 Ocak 1919 İngiliz Yüksek Komiser Vekili Amiral Webb, Londra’da Ronald Graham’a gönderdiği mesajda: “Vali atamalarının, basının, demiryollarının sıkıca ellerinde bulunduğunu, hapishanelerden istedikleri Rum ve Ermenileri serbest bıraktıklarını” bildiriyor ve “İstediğimiz her şeye el koyuyoruz. Politikamız süngünün keskin ucuna dayanıyor. Padişah bizi buraya yerleştirmek istiyor” diyordu. 9 Mart 1919 Daha sonra Malta’ya sürülecek olan yüksek düzeydeki İttihatçılar’ın ikinci bölümü tutuklandı. Hükümeti kurmasından 5 gün sonra Sadrazam Damat Ferit, İngiliz Yüksek Komiserliği’ni resmen ziyaret etti. Yüksek Komiser Vekili Amiral Webb, bu ziyareti Londra’da Dışişleri Bakanı’na şöyle bildiriyor: “Daha önce özel olarak bana iletmiş olduğu, kendisi ve efendisi Padişah’ın, Allah’tan sonra İngiltere’ye umut bağladıkları yolundaki güvencesini birçok kez tekrarladı. Bu mesajı size iletmemi arzuladı. Savaş tutsaklarına, gaddarlıktan ve Ermeni kırımından sorumlu olan kişileri tutuklamak istediğimizi bildiğini ancak listelerin arşivden kaybolduğunu söyledi. Bu kişilerin yakalanacaklarına ve cezalandırılacaklarına söz verdi.” 11 Mart 1919 İngiliz Yüksek Komiser Vekili Amiral Webb, Londra’ya gönderdiği iletisinde şöyle yazıyordu: “Yeni hükümet, övünülecek bir çabayla yeniden tutuklamalara başladı. İtaatli bir ata fazla antrenman yaptırıyoruz. Daha fazla adam tutuklarsak bu hükümet istifa eder. Daha iyisini de bulamayız. Başbakan her bir valiye bir İngiliz danışman atamak istiyor. Bizi mahcup ediyor.” *** Arkası yarın!",https://www.cumhuriyet.com.tr/yazarlar/emre-kongar/vahdettin-kronolojisi-1-2143939
Emre Kongar,Demokratik ve laik Cumhuriyet sınıfsaldır,26 Ekim 2023 Perşembe,"Cumhuriyetimizin yüzüncü yılı dolayısıyla bu hafta Salı günü yazmaya başladığım Cumhuriyet yazılarımın ikincisini “Tuşluyorum” veya bir başka deyişle, “Bilgisayara alıyorum” (Kaleme alıyorum) bugün. Atatürk’ün kurduğu Türkiye Cumhuriyeti, kendisini yıkmaya yönelik bütün saldırılara, bütün çabalara karşın niçin yıkılamamıştır? “Demokratik ve Laik Cumhuriyeti Niçin Yıkamayacaklar?” başlıklı yazımı bitirirken şöyle demiştim: “Mevcut iktidar, yukarıda tanımladığım bu Cumhuriyet fikrine, özellikle de Atatürk’ün Türkiye Cumhuriyeti idealine karşıdır ve uygulamada onu yıktığını sanmaktadır: Ama Atatürk’e borçlu olduğumuz bu fikir, bu ideal, hem yüreklerimizde ve beyinlerimizde yaşadığı hem de tarih, insanlık ve bilim önünde haklı olduğumuz için, onu yıkamamıştır, yıkamayacaktır!” Demek ki neymiş? 1) Cumhuriyet rejimi bir fikirmiş. 2) Cumhuriyet rejimi bir idealmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 3) Cumhuriyet fikri ve ideali, yüreklerimizde yaşıyormuş, yani onu kalbimizle seviyormuşuz. 4) Cumhuriyet fikri ve ideali, beyinlerimizde yaşıyormuş, yani onu aklımızla savunuyormuşuz. 5) Cumhuriyet fikrini, idealini savunanlar, Tarih önünde haklıymış. 6) Cumhuriyet fikrini, idealini savunanlar, insanlığın evrim çizgisi açısından haklıymış. 7) Cumhuriyet fikrini, idealini savunanlar, bilimsel düşünce bakımından haklıymış. *** Peki yukarıdaki yedi nokta neden hem gerçektir hem de doğrudur? Çünkü Demokratik ve Laik Cumhuriyet fikri ve ideali, daha ayrıntılı olarak “Demokratik, Laik ve Sosyal Hukuk Devleti” hedefi, kendiliğinden ortaya çıkmamış, insanlık tarihinin belli bir aşamasında, çok kan, ter ve gözyaşı dökülerek yaratılmış olan bir fikir ve idealdir. Arkasında, Tarım Döneminin toprak ağalarına, (asilzadelerine, beylerine, ayan ve eşrafına) ve din adamlarına (kiliseye, tarikatlara) dayalı olan, imparatorlukları, krallıkları, şahlıkları, padişahlıkları çökerten, değişme ve gelişmeler yatmaktadır. Sanayi Devrimi’nin ekonomik, toplumsal ve siyasal yapısı, Tarım Devriminin ekonomik, toplumsal ve siyasal yapısını çökertirken ve çökerttikten sonra, Laiklik, Cumhuriyet ve Demokrasi fikirleri birlikte gelişmeye başlamıştır. *** İlk savaşım, yeni oluşan sermaye sınıfının toprak ağalarının ve din adamlarının egemenliğine karşı giriştikleri mücadele ile tarih sahnesine çıkmıştır. Amerikan ve Fransız Devrimleri, sermaye sınıfının güçlenmesi sonunda oluşan milliyetçilik ve laiklik eğilimlerinin dışavurumlarıdır. Sermaye sınıfı kuvvetlendikçe, yani toprak ağalarının ve din adamlarının egemenliğine son verip kendi üretim biçimlerini egemen kıldıkça, o dönemdeki teknoloji dolayısıyla, işçi sınıfı da gelişmeye ve güçlenmeye başlamıştır. Laiklik, Cumhuriyet ve Demokrasi fikirleri, ancak işçi sınıfının güçlenmesi sonunda siyaset sahnesine yansımıştır: İşçi sınıfının gelişmesi ve güçlenmesi sonunda Fransa’da, 1830 ve 1848 ihtilalleri, Paris Komünü, İngiltere’de Peterloo Katliamı gibi hareketler ortaya çıkmış, Avrupa’da Demokrasi, Rusya’da Bolşevizm siyaset sahnesinde egemen olmaya başlamıştır. Birinci Dünya Savaşı nasıl Tarım Dönemi imparatorluklarına son verdiyse İkinci Dünya Savaşı da Laikliğin, Demokrasi’nin ve Cumhuriyet’in Hukuk Devleti ve Sosyal Devlet anlayışıyla bütünleşmesine yol açmıştır. Dünyanın hiçbir yerinde, (bugün dahil) hiçbir zaman Sermaye Sınıfı tek başına Demokratik bir rejim kurmamış, kuramamıştır. Laikliğin, Demokrasi’nin ve Cumhuriyetin tohumları ancak işçi sınıfının güçlenmesi ve zorlamasıyla filizlenmiştir. Türkiye’deki Demokratik ve Laik Cumhuriyetin 21. Yüzyılda, Cumhuriyetin yüzüncü yılında bile, hâlâ düşmanca saldırılara muhatap olmasının nedeni: Sermaye ve işçi sınıfları gelişmeden Çok Partili Düzen’e geçilmiş olmasından... Ve özellikle de sermaye ile işçi sınıflarının hâlâ devam eden güçsüzlüklerinden ve bilinçsizliklerinden kaynaklanmaktadır.",https://www.cumhuriyet.com.tr/yazarlar/emre-kongar/demokratik-ve-laik-cumhuriyet-sinifsaldir-2134105
Emre Kongar,"Umutsuzluk intihar, direniş zafer getirir!",08 Ekim 2023 Pazar,"Merdan Yanardağ’ın hapisten çıkalı beri anlattıklarını içselleştiriyorum: Haksız ve hukuksuz olarak hapiste yatanların trajedilerini anlatıyor... Yüreğinin sürekli olarak kanadığını, içeridekileri unutamadığını, özgürlüğünün tadına varamadığını vurguluyor. Onu çok iyi anlıyorum. İçerdekilerin, tek gıdalarının “umut” olduğunu, ülkedeki, Demokrasi, özgürlük, eşitlik ve adalet savaşımının sona ereceğinden kaygılandıklarını, kendilerine yapılan haksızlık ve hukuksuzların unutulmasından, bu haksızlık ve hukuksuzlukların kanıksanmasından çekindiklerini ama her şeye karşın, özgürlük, eşitlik ve adalet mücadelelerini sürdürdüklerini fark ediyorum. *** Hem içerideki hem dışarıdaki okurlarım için, “DİREN” diyorum: Umutsuzluğa kapılma; DİREN! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özgürlük için, eşitlik için, adalet için, DİREN! İnsan için, insanlık için, DİREN! Yurdun için, yurttaşın için, DİREN! Kendin için, sevdiklerin için, DİREN! Bugün değilse, yarın, yarın değilse, öbür gün ama bir gün, mutlaka kazanacaksın! Çünkü insanlığın da ülkenin de özgürlük, eşitlik, adalet arayışı sonsuza kadar sürecektir! *** “Bireylerin de toplumların da en büyük düşmanı umutsuzluktur. Umutsuzluk, bir insanın, bir toplumun yaşama güdüsünü yok eder. Umutsuzlukların en kötüsü ise aydınların umutsuzluğudur... ...Türkiye karanlık bir süreç içinde gittikçe demokrasiden uzaklaşıyor... Üstelik bu süreç, sonu görülen askeri dikta dönemleri gibi bir süreç de değil... Sonu açık, ne zaman biteceği belli değil... Bu nedenle de umutsuzluğa kapılanların sayısı her geçen gün artıyor. Doğaldır... İnsanlar karamsarlığa kapılabilir... Ama özellikle çağına ve toplumuna eleştirel gözle bakma zorunda olan aydınların umutsuzluğa kapılmalarını kabul etmek olanaklı değildir: Çünkü bizatihi aydınların varlığı bile her toplum için bir umut kapısıdır... Aydınlığa, bilime, insana, demokrasiye, hukuka, insan haklarına, özgürlüklere yönelen aydınlar varlıklarıyla bir topluma umut verir, ışık tutarlar!” *** Umutsuzluğa kapılan ve yanlış yola sapan aydınlara en güzel örnek, dönekler değildir... Çünkü onlar zaten güce tapan ve bu nedenle de hiçbir zaman gerçek aydın olamamış olan, şaklabanlardır. Umutsuzluğa kapılan ve yanlış yola sapan aydınlara en güzel örnek Stefan Zweig’dır. Birinci Dünya Savaşı’ndan sonra, kendisini Avrupa barışına, Avrupa’nın birliğine, Avrupa kültürüne, Avrupa’nın gelişmesine adamış olan Zweig, Nazi diktatörlüğünün bir çılgınlık dalgası halinde Avrupa’yı kana buladığı ve tüm insanlığı tehdit ettiği 1942 yılında, sığındığı Brezilya’da, eşiyle birlikte intihar etmiştir: Nazilerin yenilgisinden ve dünyanın bu beladan kurtulmasından sadece üç yıl önce! *** Umudunu yitirmeseydi... İntihar etmeseydi... DİRENSEYDİ... Hitler’in yenildiğini ve intihar ettiğini, savaşın bittiğini, Avrupa’da diktatörlükleri önlemek için Anayasa Mahkemelerinin kurulduğunu, Demokrasi’nin yerleştiğini, hep özlediği Avrupa Birliği’nin temellerinin atıldığını... HAYALLERİNİN VE UMUTLARININ ZAFERE ULAŞTIĞINI GÖRECEKTİ!",https://www.cumhuriyet.com.tr/yazarlar/emre-kongar/umutsuzluk-intihar-direnis-zafer-getirir-2127649
Emre Kongar,Türkiye Cumhuriyeti büyük tehlike altında,27 Ekim 2023 Cuma,"1) Türkiye Cumhuriyeti nasıl kuruldu? 2) Türkiye Cumhuriyeti kime karşı kuruldu? Bu iki soruya yanıt verdiğinizde Cumhuriyetimizin, nasıl büyük bir tehlike altında olduğunu net olarak görebilirsiniz. *** 1) Türkiye Cumhuriyeti dışarıdaki düşmanlara karşı, bir İstiklal Savaşı ile kuruldu. Bu savaş Osmanlı İmparatorluğu’nu paylaşmak isteyen emperyalistlere, onlara ilaveten Batı’dan saldıran Yunanistan’a ve Doğu’dan saldıran Ermenistan’a karşı yapıldı ve kazanıldı. Nitekim Türkiye Cumhuriyeti’nin tapusu olan Lozan Antlaşması’nda, karşımızda biri gözlemci olmak üzere Emperyalizmin temsilcisi olan on bir ülke vardı: İmzacı ülkeler, Birleşik Krallık (İngiltere), Fransa, İtalya, Japonya, Yunanistan, Romanya, Bulgaristan, Portekiz, Belçika ve Yugoslavya’dır. Bu on ülkeye ek olarak ABD’de müzakerelere “Gözlemci” olarak katılmıştır. İşte Türkiye, Emperyalizme karşı, Atatürk’ün kazandığı bir savaşla kurulmuştur. *** 2) Türkiye Cumhuriyeti, Padişah ordusuyla, Şeyhülislamla, dinci isyancılarla ve hain çetelerle de savaşarak, halifeci ve saltanatçı olan bazı Kurtuluş Savaşı komutanlarının muhalefetine rağmen, tarikatlara ve din adamlarının egemenliğine karşı, Mustafa Kemal Atatürk tarafından kuruldu. Cumhuriyet’e karşı olanlar şöyle sıralanabilir: Padişah, Şeyhülislam, padişah ordusu, burada sayılamayacak kadar çok olan iç isyancılar. Kurtuluş Savaşı’nın, Cumhuriyete karşı olan bazı halifeci, saltanatçı komutanları. Bütün tarikatlar, tekke, zaviye ve türbe örgütlenmeleri. Cumhuriyet sınıfsal olarak, bir Din-Tarım İmparatorluğu olan Osmanlı’nın din adamları ve toprak ağaları sınıflarına karşı ve Kurtuluş Savaşı’nın bazı komutanlarının muhalefetlerine rağmen kurulmuştu. *** İstiklal Savaşı sırasında, Halife-Sultan yani Padişah, arkasındaki egemen sınıf olan dincilerle birlikte, ülkeyi işgal eden Emperyalist güçlerle işbirliği yapmış, hem özel bir ordu kurarak hem de Anadolu’da dinci isyanlar çıkartarak Kuvayı Milliye’ye karşı savaşa katılmıştır. Kurtuluş Savaşı’nın kazanılması sonunda, Emperyalistlerin lideri olan Birleşik Krallık’a sığınarak bir İngiliz savaş gemisi ile ülkeden kaçmıştır. Böylece daha Kurtuluş Savaşı sırasında, Cumhuriyet kurulmadan, iç ve dış düşmanlar arasında bağımsız bir Türkiye aleyhine işbirliği başlamıştır. Dış düşmanlar bağımsız bir Türkiye’ye iç düşmanlar ise Cumhuriyete karşıdırlar: Ülkeyi dinci bir yönetim ile ortaçağ karanlığına götürmek isteyenler ile, Türkiye’nin bağımsız varlığına karşı olan Emperyalistler, “Demokratik, Laik ve Sosyal Hukuk Devleti” olan “Bağımsız Türkiye Cumhuriyeti”ne karşıdırlar. Bu ittifak, bence, sadece rejimimize karşı değil, varlığımıza karşı da büyük bir tehlike oluşturmaktadır.",https://www.cumhuriyet.com.tr/yazarlar/emre-kongar/turkiye-cumhuriyeti-buyuk-tehlike-altinda-2134521
Emre Kongar,Ortadoğu savaşı ve yapay zekâ,20 Ekim 2023 Cuma,"Dün bu sütunda, Yapay Zekâ’nın Ortadoğu’daki savaşının sona erdirilmesi hakkında ne gibi öneriler sunduğunu belirtmiş ve bu yanıtları bugün yorumlayacağımı belirtmiştim. *** İlk izlenimim: Yapay Zekâ, sorulan soruya yanıt olarak genellikle kabul gören ortalama bilgileri ve önerileri özetliyor; gerekiyorsa tarihsel bir perspektif de veriyor. *** İkinci izlenimim: Neyi nasıl sorarsan, yanıt ona göre değişiyor! Örneğin önce soruyu “FİLİSTİN-İSRAİL SAVAŞI NASIL DURDURULUR?” diye sordum. Bu sorunun yanıtlarını dün özetledim: Bugün, bu soruyu, bu savaşı benim nitelediğim biçimde isimlendirerek “HAMAS-NETANYAHU SAVAŞI NASIL DURDURULUR?” diye sorduğumda verdiği yanıtı aktarıyorum: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Hamas, birçok ülke tarafından terör örgütü olarak kabul edilen bir örgüttür. İsrail Başbakanı Binyamin Netanyahu, Hamas’a karşı İsrail’in askeri operasyonlarını yönetmiş ve Hamas’ı terör örgütü olarak kabul etmektedir. Hamas ile İsrail arasındaki çatışmayı sona erdirmek için diplomatik ve siyasi çözüm yolları, ateşkese dayalı anlaşmalar ve uluslararası arabuluculuk girişimleri önemlidir. Hamas-İsrail çatışmasını sona erdirmek için önerilen adımlar arasında diplomatik müzakereler, taraflar arasındaki iletişimin artırılması, uluslararası toplumun desteği ve ateşkese yönelik çabalar yer almaktadır. Ancak, bu sorunun çözümü karmaşık ve zorlu bir süreçtir ve her iki tarafın da istekli olması gerekmektedir.” *** Üçüncü izlenimim: Yapay Zekâ, sorulara, genellikle arama motorlarının kullandıkları dijitalize edilmiş toplam haber ve bilgilerin özetinden ibaret bir yanıt verdiği için... Hem dünya haber ajanslarına egemen olan Batı Dünyası’nın (isterseniz doğrudan doğruya ABD deyin) görüşlerinin ve yaklaşımlarının ortalama bir özetini kullanıyor hem de siyasal ve ideolojik olarak onların çizgilerini yansıtıyor. *** Dördüncü izlenimim: Bilgiler ve yorumlar konusunda önemli sınırlamaları ve eksiklikleri var. Aşağıda, Netanyahu ve Hamas hakkında sorduğum sorulara verdiği yanıtları alıntıladım. Yapay Zekâ’nın Netanyahu’ya verdiği yanıt, bilgi sınırlamasını, Hamas’a verdiği yanıt ise Hamas ile Filistin Devletini veya halkını birbirine karıştırdığını gösteriyor. *** Netanyahu İsrail’i temsil ediyor mu? “Benim bilgi kesim tarihim Eylül 2021’dir ve o tarihe kadar Binyamin Netanyahu İsrail Başbakanı olarak görev yapıyordu. Ancak siyasi liderlik pozisyonları zaman içinde değişebilir. Netanyahu, İsrail’de Likud Partisi lideri olarak uzun yıllar boyunca Başbakanlık görevini üstlendi. Ancak İsrail’deki siyasi durumu güncellemek ve Netanyahu’nun hâlâ İsrail’i temsil edip etmediğini veya görevden ayrılıp ayrılmadığını öğrenmek için güncel kaynaklara başvurmanız gerekebilir. İsrail’deki siyasi liderlik değişiklikleri demokratik seçimlerle gerçekleşir, bu nedenle güncel bilgilere ulaşmak önemlidir.” Hamas Filistin Devletini temsil ediyor mu? “Hamas, Filistin’de iki farklı siyasi varlık tarafından temsil edilmektedir. Hamas, Gazze Şeridi’nde kontrolü elinde tutan ve Gazze’de egemen olan bir örgüttür. Ancak, Hamas’ın Filistin Kurtuluş Örgütü (FKÖ) gibi uluslararası alanda Filistin halkını temsil etme yetkisi veya tanıma statüsü yoktur. FKÖ, Filistin halkını temsil etme konusunda daha geniş uluslararası tanınmışlığa sahip bir kuruluştur ve uluslararası düzeyde Filistin halkını temsil etmektedir. Ancak, Hamas ve diğer Filistinli gruplar, FKÖ ile çeşitli anlaşmazlıklar yaşamaktadır. Dolayısıyla, Hamas’ın Filistin Devleti’ni temsil edip etmediği konusu siyasi ve diplomatik bir anlaşmazlık konusudur ve bu konudaki görüşler farklılık gösterebilir. Hamas, belirli bölgelerde Filistin halkını temsil etmektedir, ancak uluslararası alanda Filistin halkını temsil etme yetkisi veya tanınması yoktur.” *** Peki Yapay Zekâ verimli olarak nasıl kullanılabilir? Herhangi bir arama motorunda arama yapmak yerine, öğrenmek istediğiniz konuyu bir Yapay Zekâ uygulamasına sorarsanız, daha çabuk bir özet alabilirsiniz. Elbette bu özet, arama motorlarına egemen olan görüşlerin bütün hatalarını ve eksiklerini de içerecektir.",https://www.cumhuriyet.com.tr/yazarlar/emre-kongar/ortadogu-savasi-ve-yapay-zeka-2131944
Emre Kongar,Yargı bağımsızlığı niçin gereklidir?,03 Ekim 2023 Salı,"Gerek filozoflar ve yazarlar gerek siyasal bilimciler gerekse idealist politikacılar, Demokratik Rejim için, Yasama, Yürütme ve Yargı erklerinin birbirlerinden bağımsızlığını gerekli koşul olarak öne sürmüşlerdir. Bunun en önemli nedeni, seçimle iktidara gelenlerin, Demokratik Rejimi, kendi çıkarları için istismar etmelerini engellemektir. Bütün bir Demokratik Rejim tarihi, Demokrasinin ilkelerini ve yöntemlerini kullanarak seçimle iktidara gelen otokratların, bu ilkeleri ve yöntemleri, kendi çıkarları için istismar ederek Demokrasiyi yozlaştırmalarına ilişkin örneklerle doludur. İnsanlığı İkinci Dünya Savaşı cinayetine sürükleyen NAZİ Almanya ve FAŞİST İtalya olayları, seçimle iktidara gelenlerin Demokratik Rejimi katletmelerinin en belirgin örnekleridir. Bütün dünyayı kana bulayan ve 70-80 milyon insanın ölümüne yol açan Hitler, tamamen seçim sürecini ve Demokratik Rejimi kötüye kullanarak (istismar ederek) bu cinayeti işleme gücüne erişmiştir. Bu korkunç deneyimi yaşayan insanlık, Demokratik Rejimlerin bir daha bu şekilde kötüye kullanılabilmesinin önüne geçmek ve seçilmiş iktidarların Temel Hak ve Özgürlükleri yok etmelerini önlemek, “Yargı Bağımsızlığını” güvenceye almak için, “Anayasa Mahkemelerini” kurmuştur. Anayasa Mahkemelerinin esas görevi, iktidarların bütün eylem ve söylemlerinin, Temel Hak ve Özgürlüklere uygun olmalarını denetlemektir. Çünkü, muhalefet, ifade, basın, gösteri ve yürüyüş özgürlükleri gibi Temel Hak ve Özgürlüklerin olmadığı bir rejim Demokrasi değildir. Bir başka deyişle, “Demokrasilerde” “Milli İradenin Tecellisi” denilerek, Temel Hak ve Özgürlüklerin yok edilmesi, çoğunluğun merhametine bırakılmamıştır. Demokrasilerde “Milli İrade” ancak, Temel Hak ve Özgürlükleri koruyan yargı bağımsızlığını güvenceye alan bir “Anayasa” ve bu Anayasa’yı koruyan bir “Anayasa Mahkemesi” ile hayata geçirebilir! *** Temel Hak ve Özgürlüklerin, bunları koruyan bağımsız bir yargının ve Anayasa Mahkemelerinin bulunmadığı “Sözde Demokratik” rejimler, diktatörlüklerin en korkuncu olan “Çoğunluğun diktatörlüğüne” ve bunu kendi iktidarlarını tartışılmaz ve vazgeçilmez kılmak için kullanan otokratların kişisel yönetimlerine mahkûm olurlar. Anayasa’ya göre, Türkiye Cumhuriyeti “Demokratik Laik ve Sosyal Hukuk Devleti”dir. Bu devletin en önemli güvenceleri ise Bağımsız Yargı ve Anayasa Mahkemesi’dir. Dolayısıyla, mahkemelerin ve özellikle de Yargıtay, Danıştay, Sayıştay, Anayasa Mahkemesi gibi üst yargı organlarının bağımsızlıkları bir “rejim sorunudur”. Elbette “yargı bağımsızlığı” yerel mahkemelerden başlar. Dilerim yarın, “Tarafsız ve Bağımsız Türk Yargısı” Merdan Yanardağ’ı serbest bırakır.",https://www.cumhuriyet.com.tr/yazarlar/emre-kongar/yargi-bagimsizligi-nicin-gereklidir-2125835
Emre Kongar,Merdan Yanardağ’dan seçmeler,05 Ekim 2023 Perşembe,"Bugün Merdan Yanardağ’ın 101 gün tutuklu olarak hapiste kaldıktan sonra ilk kez mahkeme karşısına çıkarıldığı duruşmada yaptığı savunmadan bazı cümleleri alıntılayarak değerli okurlarıma olayın vahametini anlatmak istiyorum. *** “Bu dava basın özgürlüğünü ortadan kaldırma, Türkiye’yi baskıcı ortama sürükleme davasıdır. Benim tutuklanmam bağımsız medyaya gözdağı vermek içindir. Toplumu sindirmek içindir. Burada olmamın nedeni TELE1’in yayınlarından dolayıdır. Sosyal medyada bir trol ordusu var, onları millet sanan bir savcılık var. Sözümona infial var. Biri sokağa çıkmış mı yok, TELE1’in önüne gelip bir protesto var mı yok ama halkı kin ve düşmanlığa kışkırtmışım. Beni destekleyen binlerce tweet var bunları dikkate almayan savcılıkla karşı karşıyayız. Seçimlerden önce yaptığımız yayınlar rahatsız etti. Bir gün önce bir internet sitesinde Ensarioğlu bir röportaj veriyor ve diyor ki ‘Yeni bir çözüm süreci olabilir aslında bu sorun çözülmüştü ama Demirtaş’ın yüzünden çözülmedi. Abdullah Öcalan iyi niyetliydi.’ İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu iddianamede Galip Ensarioğlu’ndan hiç söz edilmiyor. İddianame ikinci bir montaj yapmış. TELE1’de bu güne kadar 3 bin program yapmışım, 62 saniyelik bir bölüm kesilmiş, üstelik üzerinde beş saat çalışılmış, 25 Haziran’da sosyal medyaya yüklenmiş. Ebabil var ya kapatılan onun gibi hesaplar. Beş gün bu program hiç görülmemiş 5. gün infial yaratmış. Öyle bir montaj yapılmış ki önü arkası yok. AKP, İmralı’yı siyasi bir araç olarak kullanmaya çalıştı. Daha önce kullandı onun üzerinden tehdit ediyor. Biz orada programın tamamını verdik. Ve bu metin esas alınmadı, 62 saniyelik video esas alındı. Tutuklama gerekçesi olarak (savcılık) katalog suç demiyor, HSK’ye şikâyet etmek istiyorum bir ihmal söz konusu. İtiraz ettik dediler ki; ‘Deliller toplanmadı’ bir daha itiraz ettik, ‘Kaçma şüphesi’ var denildi. Bir daha itiraz ettik, savunmam alınmadı diye bırakılmadım. Böyle bir şey olabilir mi? Burayı da bir Cumhuriyet mahkemesi olarak görmek istiyoruz. Fiilden hareketle değil failden hareketle suç üretmek yapılan. Mussolini hukuku uygulanıyor. Ön infaz. Bu TCK’den çıkarıldı ama uygulanıyor. Vatandaşların bir bölümünü düşman sayan, millet saymayan, mahkemeleri siyasi enstrüman olarak kullanan bir anlayıştır bu. Ensarioğlu’nun söylediği hiçbir şey davada yok. Yandaşların Öcalan övgülerini saymaya gerek var mı? Ensarioğlu PKK seçime girsin demiş, yine Ensarioğlu ‘PKK üzerindeki gücü liderliği devlet için bir şanstır’ demiş. Ben iktidarın ikiyüzlülüğünü ortaya çıkarmaya çalışan bir gazeteci olarak iktidarın araçlarına itiraz ettim. Bu mahkeme ya tarihe geçecek ya da baskıcı bir yere sürüklendiği tarihine geçecek. Ben mahkemenin dünya ve hukuk tarihine geçmeyi tercih edeceğini düşünüyorum, değilse eğer yolu açık olsun. Garip olan ben Ergenekon’dan yattım, şu anki yargılanmamın tam tersi suçlamalarla. Hâkimler, savcılar şu an kaçtılar cemaat yayınlarından kopyala yapıştır yaparak iddianame yazılıydı, sahte de olsa bir delil kuruyorlardı. Şimdi neymiş? Duran Kalkan’ın söyledikleri yönünde program yapmışız. Sosyal medyada 2 milyon 300 bin yayını var Kalkan’ın onlar tekrar incelense paralel bir şey bulunur iktidara da buraya da. İktidarın adalet anlayışı bu; kendinden olan olmayan. Ne diyorlar millet ve zillet. Halkın yarısına zillet diyorlar. Ben bunlara karşı geleceğim. Adalet anlayışı da böyle. Dolayısıyla mahkemenin Cumhuriyet hukukuna sahip çıkacağını umuyorum. Mahkeme salonunda ‘Biji serok Apo’ deyip ‘Düşünce özgürlüğü’ diyerek serbest bırakılmış insanlar var. İçtihada da bağlı kalınacaksa davanın düşürülmesini ve beraat etmeyi talep ediyorum. Ve bu troller hakkında suç duyurusu talep ediyorum.” *** Merdan Yanardağ’ın savunmasının tam metni, avukatlarının savunmalarıyla birlikte, TELE 1’in internet sitesine konmuş. Tümünün okunmasında yarar var: Türkiye’nin hukuk tarihine “olumsuz bir örnek” olarak geçecek bir dava daha! Dilerim İstinaf Mahkemesi veya Yargıtay aşamasında düzeltilir.",https://www.cumhuriyet.com.tr/yazarlar/emre-kongar/merdan-yanardagdan-secmeler-2126610
Emre Kongar,"Yargıdaki çürüme, devletteki çöküş",22 Ekim 2023 Pazar,"Devletin temeli olan yargıda inanılmaz bir çürüme yaşanıyor... Benim gibi, yaşamını adalet duygusu üzerine koşullandırmış kişiler tam bir ıstırap içinde: Bir Cumhuriyet Başsavcısı, Hâkimler Savcılar Kurulu’na (HSK) bir şikâyet dilekçesi veriyor... Yargıdaki çürümeyi, kararların nasıl kötü ilişkilerle ve baskılarla alındığını, para ile haberlere nasıl erişim engeli getirildiğini anlatıyor... Ve bu dilekçe hakkındaki haberlere, dilekçede anlatıldığı gibi, erişim yasağı getiriliyor. Bu yetmiyor, erişim yasağı haberlerine de erişim yasağı getiriliyor. Bu yazı yazıldığı sırada, olayın kabul edilemez yönü ise şöyle: Dilekçede şikâyet edilenler de dilekçeyi yazan da en üst düzeydeki görevlerine devam ediyorlar! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye İşçi Partisi TİP’ten milletvekili seçilen Can Atalay tahliye edilmiyor. Cumhuriyet yazarı Barış Pehlivan, hakkı olduğu halde denetimli serbestlik uygulamasından yararlandırılmıyor... Buna karşılık, iktidar tetikçisi olan bir başka gazeteci, hakkı olmadığı halde, denetimli serbestlikten tahliye ediliyor. *** 2018 seçiminde HDP’nin Cumhurbaşkanı adayı olan, aynı partinin Eş Genel Başkanı Selahattin Demirtaş, kendisinin tahliye edilmesini isteyen AİHM kararlarına karşın, hâlâ hapiste. Gezi Parkı Direnişi davasında kamu yararını savunanlar, daha önce beraat ettikleri bu davadan, bu kez, “hükümet darbesi” suçlamasıyla mahkûm edildiler. Aynı davadan mahkûm olan Osman Kavala, Avrupa İnsan Hakları Mahkemesi’nin (AİHM) kararlarına rağmen tahliye edilmediği için, ülkemiz, Avrupa Konseyi tarafından cezalandırılma ve üye haklarından yoksun bırakılma tehlikesiyle karşı karşıya. 28 Şubat toplantısında, Komünizm tehlikesinin bittiğini, Sovyetler Birliği’nin dağılmasından altı yıl sonra kabul eden ve irticayı milli tehlike olarak kabul eden Milli Güvenlik Kurulu’nun kararlarına katılan, bugün 80-90 yaşındaki komutanların bir kısmı da “hükümet darbesi” suçlamasıyla hâlâ hapiste. *** Adalet konusunda kamuoyu vicdanını rahatsız eden başka konular da var: Kanun Hükmündeki Kararnamelerle (KHK) işten atılanların yasal haklarını aramalarında ortaya çıkan engeller, haksızlık ve hukuksuzluklar... Terör örgütü ilan edilen Cemaat ile hiç ilgisi olmayan solcu ve/veya laik kişilerin de KHK’lerle işlerinden atılmış olmaları... Hamile kadınların hapsedilmeleri... Hapisteki çok yaşlı ve çok hasta olan mahkûmların tahliye edilmemeleri... Anneleriyle birlikte hapiste yaşayan bebekler, çocuklar... Hep yargıya olan güvenin altını oyuyorlar. Tam bu satırlar yazılırken TRT muhabiri Elif Akkuş’un hastaneden hapishaneye gönderildiği haberi de medyaya düşüyor! *** Özetle yargı çürüyor, Şahsım Devleti çöküyor!",https://www.cumhuriyet.com.tr/yazarlar/emre-kongar/yargidaki-curume-devletteki-cokus-2132637
Emre Kongar,Dinci ve ırkçı iktidarlar zalim olur!,17 Ekim 2023 Salı,"Dikkat edelim, “dindarlık” başkadır, “dincilik” başka! “Milliyetçilik” başkadır, “faşizm” başka! Bu yazı “dindar ve/veya milliyetçi kişiler” ile “dinci ve/veya faşist iktidarlar” arasındaki farklar üzerinedir. *** Dindar ve/veya milliyetçi bireyler, dinleri, mezhepleri, inançları, ırkları, milliyetleri siyasette kötüye kullanmaz, istismar etmezler... Dinci ve/veya faşist iktidarlar, dinleri, mezhepleri, inançları, ırkları, milliyetleri siyasette kötüye kullanır, istismar ederler. *** Dindar ve/veya milliyetçi bireyler, kendilerininkilerden başka kimlikleri olanları dışlamazlar, siyasal olarak düşmanlaştırmazlar, şeytanlaştırmazlar... Dinci ve/veya faşist iktidarlar, kendilerininkilerden başka kimlikleri olanları dışlarlar, onları düşmanlaştırırlar ve şeytanlaştırırlar. *** Dindar ve/veya milliyetçi bireyler, kimseye zulmetmezler... Dinci ve/veya faşist iktidarlar, muhaliflerine zulmederler. *** Dindar ve/veya milliyetçi bireyler, adildirler... Dinci ve/veya faşist iktidarlar, adil değildirler. *** Dindar ve/veya milliyetçi bireyler, laik olabilirler... Dinci ve/veya faşist iktidarlar laik olamazlar. *** Dindar ve/veya milliyetçi bireyler Demokrat olabilirler... Dinci ve/veya faşist iktidarlar Demokrat olamazlar. *** Dindar ve/veya milliyetçi bireyler, dürüsttürler, yalan söylemezler... Dinci ve/veya faşist iktidarlar, dürüst değildirler, halklarını aldatırlar. *** Dindar ve/veya milliyetçi bireyler, barışçıdırlar. Dinci ve/veya faşist iktidarlar, savaş yanlısıdırlar. *** Sevgili okurlarım, Tarih boyunca siyaset, dinler, mezhepler, ırklar ve milliyetler üzerinden yapıldı... Tarım Devrimi’nin başlamasıyla, devletler dinlere ve mezheplere göre izlenen siyasetlere göre biçimlendi, kuruldu ve yıkıldı... Endüstri Devrimi başlayınca, dinlere ve mezheplere ilave olarak, ırklar ve milliyetler de devreye girdi. Bir yandan köktendincilik öte yandan ırkçı faşizm insanlığı kana bulayan savaşların gerekçeleri olarak kullanıldı. Oysa savaşların asıl nedeni, Tarım Devrimi döneminde toprak, Endüstri Devrimi’nde hammadde ve pazar, günümüzde ise enerji ve doğal kaynaklardı. *** Hamas-Netanyahu savaşının akla aykırı gelen pek çok özelliği ve tüm insanlığı tehdit eden birçok yönü var. Yirmi birinci yüzyılda, bütün insanları eşit görmeye çalışan, Demokratik Rejimi en azından lafzen yüceltmeye çalışan dünyaya, bin yıl önceki siyasetin merceğinden, din ve mezhep savaşları bağlamında bakarsanız... Veya birkaç yüzyıl öncesinin ırk ve milliyet kavgaları çerçevesindeki çözümlemeler kullanırsanız... Ortadoğu’daki savaşı, oradaki akıldışı katliamı ve zulmü, daha iyi algılayabilirsiniz. Çünkü günümüzdeki savaşlar, dinleri, mezhepleri, ırkları ve milliyetleri, dünya egemenliği rekabetinde araçlar olarak kullanan emperyalistlerin körüklediği savaşlardır... Ortadoğu’daki zulme derhal son verilmelidir!",https://www.cumhuriyet.com.tr/yazarlar/emre-kongar/dinci-ve-irkci-iktidarlar-zalim-olur-2130873
Emre Kongar,Osman Kavala (ve Gezi Parkı) dünyaya bedel mi?,15 Ekim 2023 Pazar,"Osman Kavala’yı hapse atmak, hapiste tutmak ve Gezi Parkı Direnişi’ni mahkûm etmek uğruna: Tarih değiştiriliyor. Anayasal Demokratik bir direniş olan Gezi Parkı Direnişi, bir hükümet darbesi diye suçlanıyor ve mahkûm ediliyor. Hak, hukuk, adalet ihlal ediliyor. Anayasal ve Demokratik bir protesto hakkını kullandıkları için, kamu yararını savunan insanlar hapse atılıyor. Analar babalar evlatlarından ayrılıyor, aileler parçalanıyor. Bir ağır ceza mahkemesinin verdiği tahliye kararı siyasal otorite tarafından sert bir üslupla eleştiriliyor ve alelacele yapılan yeni bir suçlama ile bir tutuklu (Kavala) tahliye edilemeden hücresine geri yollanıyor. Türkiye İşçi Partisi’nin bir milletvekili, Can Atalay, hapiste tutuluyor ve partinin bunu protesto için Hatay’dan Ankara’ya yürüyüşüne yol açılıyor. Kamuoyu vicdanında, yargıya karşı olan güven ve saygınlığa büyük bir darbe vuruluyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ayrıca Türkiye’nin, kurucuları arasında bulunduğu Avrupa Konseyi’nden ihraç edilmesi gündeme geliyor: Çünkü Avrupa İnsan Hakları Mahkemesi’nin defalarca verdiği salıverilme kararlarına uyulmuyor ve hem AİHS hem de Anayasa ihlal ediliyor. Avrupa İnsan Hakları Mahkemesi (AİHM), Avrupa Konseyi’nin Avrupa İnsan Hakları Sözleşmesi’ni (AİHS) koruyan bir mahkemesidir. Bu mahkemenin kararlarına uymayan, uymamakta ısrar eden ülkeler Avrupa Konseyi’nden ihraç edilir. Anayasamızın 90. maddesi şöyle diyor: “Usulüne göre yürürlüğe konulmuş milletlerarası antlaşmalar kanun hükmündedir. Bunlar hakkında Anayasaya aykırılık iddiası ile Anayasa Mahkemesi’ne başvurulamaz. Usulüne göre yürürlüğe konulmuş temel hak ve özgürlüklere ilişkin milletlerarası antlaşmalarla kanunların aynı konuda farklı hükümler içermesi nedeniyle çıkabilecek uyuşmazlıklarda milletlerarası antlaşma hükümleri esas alınır.” *** Tam bu sırada, iktidarın emrine giren yargı mensuplarının yaptıkları ihlaller, haksızlık ve hukuksuzluklar, yine bizzat yargı mensuplarının yazılı ve sözlü ifadeleriyle ve resmi mahkeme zabıtlarıyla gündemin başına oturuyor. Sonuç olarak Osman Kavala, içeride siyasal çürümenin, dışarıda ise ülkenin Demokrasi’den, Hukuk Devleti’nden sapmasının ve Avrupa’dan dışlanmasının simgesi haline geliyor: Özetle, siyasal iktidar Osman Kavala’yı ve Gezi Parkı Direnişi’ni cezalandırmak için, hem ülkeyi hem de dünyayı feda ediyor! *** Ben de, kulaklarımda “Sen neymişsin be ağbi” şarkısının nağmeleri... Kendi kendime, “Bir iktidar uğruna ya Rab ne rejimler ne ülkeler ne dünyalar ne güneşler batıyor” diye mırıldanıyor; özellikle içeridekilere ve elbette dışarıdakilere de DİRENME GÜCÜ diliyorum.",https://www.cumhuriyet.com.tr/yazarlar/emre-kongar/osman-kavala-ve-gezi-parki-dunyaya-bedel-mi-2130157
Emre Kongar,Hamas-Netanyahu savaşı kime yarar?,13 Ekim 2023 Cuma,"Bir cinayet, bir saldırı, bir savaş, kimin işine yarıyorsa, büyük bir olasılıkla ya onun tarafından yapılmış, ya onun tarafından teşvik edilmiş ya da onun tarafından görmezden gelinmiştir. *** İsrail Devleti İkinci Dünya Savaşı’nda Faşistlerin/Nazilerin Yahudilere yaptıkları soykırım sonrasında, Birleşmiş Milletler’in önerisiyle, bu insanlık suçunu telafi etmek için Ortadoğu’da, Filistin toprakları üzerinde, tek taraflı bağımsızlık ilanı ile kurulmuştu. İsrail Devleti, kuruluşundan bu yana Arap ülkeleri tarafından kabul edilmedi ve sürekli olarak bu ülkelerle savaş halinde yaşadı. Önceleri Osmanlı egemenliğinde olan, sonradan İngiltere’nin yönetimine geçen Filistin bölgesinde (Yahudiler tarafından satın alınan topraklar gerekçe gösterilerek) kurulmuş olan İsrail, bütün dünyada Yahudilere yapılan kimlik saldırılarının (yani nefret suçlarının) da hedefi oldu. Araplar arasındaki ilişkilerin belirlenmesinde de başat rol oynayan İsrail’in varlığı Ortadoğu’nun istikrarı açısından sürekli bir sorun oldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** İsrail’in tarihi ile Filistin’in, Filistin Kurtuluş Örgütü’nün ve Hamas’ın tarihleri, birbirleriyle son derece ilişkili ve iç içe geçmiş bir nitelik taşır. Zaman zaman ABD’nin de girişimiyle bölgede barış ve uzlaşma çalışmaları yapılmıştır. Bu çalışmalar bağlamında İsrail ile birlikte bağımsız bir Filistin devletinin de kurulması çabaları, bugüne kadar bir türlü kesin bir sonuca kavuşturulamamıştır. Her iki taraftaki aşırı öğeler, İsrail ile Filistin arasında bir uzlaşma olmasını istemezler. İsrail cephesindeki aşırı dinci/milliyetçi öğeler, Siyonistler, Başbakan Netanyahu’nun da içinde bulunduğu politikacılar ile Filistin ve Arap cephesindeki köktendinci İslamcılar, cihatçılar, El Kaide, IŞİD, Taliban gibi örgütlerin temsilcileri ve son dönemde Gazze yönetimine el koymuş olan Hamas da bu gruplar içindedir. Unutmayalım ki örneğin Mısır Devlet Başkanı Enver Sedat, 17 Eylül 1978 tarihinde ABD’nin arabuluculuğunda Camp David Sözleşmesi’ni imzalayarak İsrail’i tanımış ve 1981’de bu yüzden katledilmişti. Bu anlaşma ile varlığı tanınan İsrail de Altı Gün Savaşı’nda ele geçirdiği Sina Yarımadası’nı Mısır’a geri vermişti. Enver Sedat, barış çabalarının sonucu olarak, Menahem Begin ile birlikte 1978 yılı Nobel Barış Ödülü’nü almış ve 1981 yılında bir suikast ile katledilmişti. Afganistan’daki Sovyet varlığına karşı ABD’nin kurdurduğu ve Suudilerin finanse ettiği El Kaide de Sovyetler Afganistan’dan çekildikten sonra, Ortadoğu bunalımının yeniden canlanmasına yol açmıştı. Elbette İran’ın İsrail’in varlığını tanımaması da konunun çözümsüz kalışının nedenlerinden biridir. *** Sonuç olarak, Hamas’ın bu saldırısı, içeride sorunlarla boğuşan ve güç kaybeden aşırı sağcı Netanyahu’yu ve onun 6’lı koalisyon iktidarını kurtaracak bir operasyon niteliğindedir!",https://www.cumhuriyet.com.tr/yazarlar/emre-kongar/hamas-netanyahu-savasi-kime-yarar-2129559
Emre Kongar,Menteşe’de Atatürk’ü anarken Ortadoğu savaşına bakmak,10 Ekim 2023 Salı,"Cumartesi günü, Muğla, Menteşe’de, Türkiye Cumhuriyeti’nin kuruluşunun 100. yılını kutladık. Tam bu sırada, Ortadoğu’daki kanlı savaş haberleri hepimizi ürpertti: Atatürk’ün Laik Cumhuriyet ile bize armağan ettiği iç barışın değerini bir kez daha anladık! *** Bu yazı üç ayrı öykünün kesişme noktasındaki duygu ve düşüncelerimden oluşuyor: 1. öykü: Türkiye Cumhuriyeti 100 yaşında ve bu Cumhuriyeti benimsememiş, ona düşmanca davranan bir iktidar, Cumhuriyetin yüzüncü yılını son derece sönük bir biçimde geçiştiriyor. Buna karşılık CHP’li yerel yönetimler, merkezi iktidarın bu Cumhuriyet karşıtlığına karşı, onu benimsiyor, yüzüncü yılı coşkuyla kutluyorlar. Menteşe Belediye Başkanı Bahattin Gümüş de, Atatürkçü, Demokrat ve Cumhuriyetçi, başarılı bir politikacı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Onun Felsefe Kültür ve Sanat Derneği ile birlikte düzenlediği Kültür Şenliği bağlamında biz de Zülâl Kalkandelen ile birlikte bir konferans verdik ve “Devrimin ve Karşı Devrimin Yüz Yılı” kitabımızı imzaladık. 2. öykü: Felsefe Kültür Sanat Derneği, FKSD, Bilge Coşkun Apaydın ile Ali Apaydın adlı iki eğitimcinin kurduğu bir dernek. Ali Apaydın Menteşe doğumlu, felsefe hocası bir eğitimci. Eşi ile birlikte, Ankara’da Varlık Lisesi diye bir okulu da kurmuşlar ve yönetiyorlar. Menteşe ile olan bağları, bu yılki Kültür Festivalini belediye ile birlikte düzenlemelerine yol açmış. 3. öykü, HAMAS’ın İsrail’e saldırısıyla yeniden alevlenen Ortadoğu Savaşı ve Türkiye. İsrail Başbakanı Netanyahu’nun iç politikada, yolsuzluk iddiaları karşısında otoriterleşme eğilimleri göstermesi ve güç kaybetmesi sonunda Filistinlilere karşı şiddetlendirdiği baskı politikası ile bir tepkiyi ve savaşı ateşlemesi... İran tarafından desteklenen HAMAS’ın İsrail ile olan sorunlarından dolayı zaten kolaylıkla başvurduğu kanlı bir saldırı... Ortadoğu’nun, YahudiMüslüman karşıtlığı ile ateşlenen “kimlik politikaları” bağlamında yeniden istikrarsızlaşması ve bu istikrarsızlaşmanın, Lübnan, Suudi Arabistan, İran, Rusya ve ABD’nin de işe karışmasıyla, Türkiye’nin istikrarını da tehdit etmeye başlaması. *** Bu üç öykünün kesiştiği bir anda, Menteşe’de, “Demokratik, Laik ve Sosyal Hukuk Devleti” olan Türkiye Cumhuriyeti’nin 100. yılını kutluyor ve onu bize armağan eden Mustafa Kemal Atatürk’ü konuşuyoruz. Türkiye’yi düşman işgalinden kurtararak Cumhuriyeti kuran Atatürk’ün “Yurtta Sulh, Cihanda Sulh” sözünü ve Ortadoğu’ya, Araplar arasındaki sürtüşmelere karışmamak ilkesini anımsıyorum. Konferans öncesinde, Muğla Yörük Obaları Derneği’nde çay içerken derneğin Genel Başkanı Orhan Akcan ile Demokrasi, Cumhuriyet ve Atatürk üzerine sohbet ediyoruz: Orhan Akcan müthiş bir Demokrasi tanımı yapıyor: “Demokrasi, camiye gidenle meyhaneye gideni buluşturan rejimdir” diyor. *** Atatürk, hem dış saldırıya karşı, Kurtuluş Savaşı’nı kazandı... Hem de iç barış için, Cumhuriyeti laik temeller üzerine kurdu: Laik Türkiye Cumhuriyeti, kesinlikle “kimlik savaşlarının” dışında kalmalı, Ortadoğu’daki sıcak savaşa da hiçbir biçimde karışmamalıdır",https://www.cumhuriyet.com.tr/yazarlar/emre-kongar/mentesede-ataturku-anarken-ortadogu-savasina-bakmak-2128318
Emre Kongar,Özgür Özel ne diyor?,06 Ekim 2023 Cuma,"İçten, dıştan, sağdan, soldan, her taraftan, her türlü saldırıya uğrayan, ama “Demokratik Laik ve Sosyal Hukuk Devleti” yoluna “Atatürkçülük” bayrağıyla devam eden Cumhuriyet’in yeni Genel Yayın Yönetmeni sevgili Mine Esen’i ve kadrosunu tebrik etmek için gelen ziyaretçilerin söylediklerinden önemli haberler çıkıyor. Çünkü ziyaretçilerimizin hepsi önemli ve değerli kişiler. *** Kısa bir süre önce CHP Genel Başkanı Kemal Kılıçdaroğlu’nu gazetemizde ağırlamıştık. Kemal Kılıçdaroğlu, sohbetimiz sırasında ve sorularımız üzerine, esas olarak Erdoğan/AKP iktidarının ahlaki ve siyasal meşruiyeti olmadığını vurgulamıştı. Ayrıca, seçim sonrasında, yüzde 48 oranının doğru değerlendirilmediğini, bunun önemli bir oran olduğunu, medyada CHP’yi eleştirmenin bir spor haline geldiğini söylemiş ve değişim istekleri konusunda da parti içinde demokrasiyi işlettiklerini belirtmişti. “Sizce ‘Ahlaki ve siyasi meşruiyeti olmayan’ bu iktidar yeni bir Anayasa yapabilir mi” soruma karşılık da “Hayır” yanıtını vermişti. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çarşamba günü de Genel Başkanlığa aday olduğunu açıklayan Özgür Özel’i konuk ettik. Özgür Özel de sohbetimizde, esas olarak kendisinin, mevcut yapının ve yönetimin bir uzantısı olduğu izleniminin yanlış olduğunu vurguladı... Gerek altılı masa ittifakının kuruluşu ve işleyişi hakkındaki eleştirilerini gerekse yönetimin laiklik konusundaki utangaçlığına karşı olan tutum ve davranışlarını anlattı. Mevcut yapının Grup Başkan Vekili ve sonradan Grup Başkanı olmasından kaynaklanan rolleri ile, şimdi Genel Başkan’a karşı aday olması arasında bir çelişki olmadığını söyledi... Örnek olarak da Ecevit’in, Genel Sekreter iken İsmet Paşa’ya karşı liderlik mücadelesine giriştiğini (“Elbette kendimi Ecevit ile mukayese etmiyorum” diyerek) anımsattı. Emekten ve emekçi haklarından yana olduğunu, CHP’nin geleneksel 6 Ok çizgisini benimsediğini, gelecek için teknolojik yenilikleri uygulamaya aktaracak projeler yaptıklarını özellikle vurguladı. Mine Esen’in sorusu üzerine, laikliği çok önemsediğini ve tarikatlara karşı olduğunu belirtti. Sohbet sırasında CHP’nin sağa kaydığı yorumları ve benim bir sorum üzerine de, kendisinin CHP Sol Kanadı’nı temsil ettiğini söyledi. Ben “Bunu yazabilir miyim; sizin CHP içinde Sol’u temsil ettiğinizi söyleyebilir miyim” soruma da “Evet” yanıtını verdi. Mine Esen’in bir başka sorusu üzerine de İmamoğlu ile, bütün CHP’lilerle olduğu gibi, temasının bulunduğunu söyledi. Liderlik çıkışında, Selin Sayek Böke ile birlikte olduklarını ve bizden sonra da Altan Öymen’i ziyarete gideceklerini ekledi. *** 14-28 Mayıs 2023 seçimleri öncesinde partinin sağa kaydırılmasından ve sağla yapılan çürük ittifakın getirdiği yenilgiden sonra, CHP içinde taşların yerinden oynadığı açık. CHP’li seçmenin küskünlüğü, kırgınlığı ve hatta kızgınlığı dikkate alındığında, CHP’de ciddi bir değişim olmadan yerel seçimlere gidilirse, başta İstanbul olmak kaydıyla önemli kayıplar verileceği de muhtemel görünüyor.",https://www.cumhuriyet.com.tr/yazarlar/emre-kongar/ozgur-ozel-ne-diyor-2127008
Emre Kongar,Ortadoğu savaşı nasıl bitirilir?,19 Ekim 2023 Perşembe,"Filistin-İsrail savaşı nasıl durdurulur? Filistin-İsrail savaşını sona erdirmek karmaşık bir konudur ve tarih boyunca birçok girişimde bulunulmuş, ancak kalıcı bir barış sağlanamamıştır. Ancak şiddeti durdurmak ve barışa ulaşmak için aşağıdaki adımlar ve yaklaşımlar önemli olabilir: 1) Diplomatik Müzakereler: İsrail ve Filistin tarafları arasında doğrudan, yapıcı müzakerelerin başlatılması, temel adımdır. Bu müzakereler sırasında sınırlar, mültecilerin durumu, Kudüs’ün statüsü ve diğer kritik meseleler ele alınabilir. 2) Uluslararası Arabuluculuk: Uluslararası toplum ve bağımsız ülkeler, İsrail-Filistin müzakerelerine arabuluculuk yapabilirler. Birçok uluslararası kuruluş, bu sürece destek sağlamaktadır. 3) Ateşkesten Başlama: İsrail ve Filistin arasındaki şiddeti sona erdirmek için acil bir ateşkesten başlama, sivil kayıpları ve insanlık dışı koşulları azaltabilir. 4) İnsani Yardım ve Kalkınma: İnsani yardım ve kalkınma projeleri, Filistin ve İsrail topluluklarına yardım sağlayarak insani koşulları iyileştirebilir ve istikrarı teşvik edebilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 5) İkinci Taraflardan Destek: İsrail-Filistin barış sürecine destek sağlayacak ülkeler ve uluslararası kuruluşlar, taraflar arasındaki güveni artırabilirler. 6) Eğitim ve Halk Diplomasisi: İnsanlar arasındaki anlayışı artırmak için eğitim ve halk diplomasisi girişimleri önemlidir. İnsanlar arasındaki diyalog ve karşılıklı anlayış, barış sürecini güçlendirebilir. 7) Ekonomik ve Sosyal İyileştirmeler: İstikrarın sağlanması için ekonomik ve sosyal iyileştirmeler yapılması önemlidir. Bu, işsizliği azaltabilir ve insanların yaşam koşullarını iyileştirebilir. 8) Uzun Vadeli Taahhüt: İsrail-Filistin barış süreci uzun vadeli bir taahhüt gerektirir. Tarafların çözüme olan bağlılığı ve sürekli müzakereler önemlidir. Unutulmamalıdır ki İsrail-Filistin çatışması tarihsel, kültürel ve politik olarak karmaşık bir geçmişe sahiptir ve çözümü zor bir sorundur. Her iki tarafın da istekli ve ciddi bir şekilde barışa yönelik adımlar atması ve uluslararası toplumun desteği, barışın sağlanmasına katkıda bulunabilir. *** Filistin-İsrail anlaşmazlığında iki devletli çözüm nedir, bu çözümü kim istiyor? Filistin-İsrail anlaşmazlığında “iki devletli çözüm”, taraflar arasında bağımsız bir İsrail devleti ve bağımsız bir Filistin devleti kurulmasını öneren bir yaklaşımdır. Bu yaklaşım, Filistinlilerin kendi egemen devletlerini kurmalarını ve İsrail ile barış içinde yan yana yaşamalarını hedefler. İki devletli çözüm, genellikle en yaygın olarak benimsenen ve birçok ülke, Birleşmiş Milletler ve uluslararası kuruluşlar tarafından desteklenen bir çözüm modelidir. İki devletli çözümün temel unsurları şunlar olabilir: 1) Filistin Devleti’nin tanınması: Bu yaklaşım, bağımsız bir Filistin devletinin tanınmasını ve bu devletin sınırları üzerinde egemenlik hakkına sahip olmasını öngörür. 2) İsrail Devleti’nin tanınması: Aynı şekilde, İsrail de uluslararası toplum tarafından tanınmış bir devlet olarak kabul edilir. 3) Sınırların Belirlenmesi: İki devletli çözüm, İsrail ve Filistin arasında kesin sınırların belirlenmesini içerir. Bu sınırların nasıl çizileceği konusunda anlaşmazlıklar bulunmaktadır. 4) Kudüs’ün Statüsü: Kudüs, hem İsrail hem de Filistin için önemli bir şehir olarak kabul edilmektedir. İki devletli çözümün bir parçası olarak Kudüs’ün statüsü de çözümlenmesi gereken bir konudur. 5) Mültecilerin Durumu: Filistinli mültecilerin durumu ve geri dönme hakları da çözülmesi gereken bir meseledir. İki devletli çözüm, barış sürecinin ana hedefi olmuş, ancak uygulamada birçok zorluk ve anlaşmazlıkla karşılaşmıştır. Bazı İsrailliler ve Filistinliler hâlâ bu yaklaşımı desteklerken, diğerleri farklı çözüm modellerini veya tek devletli bir çözümü savunmaktadır. Bu nedenle, İsrail-Filistin anlaşmazlığının çözümü konusunda farklı görüşler ve tartışmalar devam etmektedir. Çözüm arayışı, karmaşık tarihsel, politik ve coğrafi faktörleri içerdiği için çok zorlu bir süreçtir. SÜRPRİZ: Yukarıdaki yazı “Yapay Zekâ” tarafından yazılmıştır. Yorumu yarına!",https://www.cumhuriyet.com.tr/yazarlar/emre-kongar/ortadogu-savasi-nasil-bitirilir-2131598
Emre Kongar,Hamas-Netanyahu savaşı ve Türkiye,12 Ekim 2023 Perşembe,"Balkanlar, Kafkaslar ve Ortadoğu ile sınırları çizilen “Şeytan Üçgeni”nin göbeğinde yer alan Türkiye, Atatürk ve İnönü sayesinde, neredeyse tam 100 yıldır barış içinde yaşıyor olacaktı. Ne yazık ki bu iktidar, emperyalizmin Ortadoğu’yu istikrarsızlaştırma politikasına alet oldu ve bu barış dönemi son yıllarda zedelendi. *** DEVRİMİN VE KARŞI DEVRİMİN YÜZYILI kitabımızla ilgili konferans ve imza günleri yaparken gündemimizin başına yerleşen Hamas-Netanyahu savaşından gelen dehşet görüntüleri: 1) Atatürk ve İnönü’nün bize armağan ettiği Cumhuriyetin ve bu Cumhuriyet sayesinde yaşadığımız 100 yıllık barışın değerini bana bir kez daha anımsattı. 2) Ülkemizin karşı karşıya olduğu tehdit ve tehlikeleri gündeme getirdiği için, uykularımı kaçırdı. *** 1) Bu savaş bir dinler arası savaş değildir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu savaş, Yahudilerle Müslümanlar arasındaki bir kimlik savaşı değildir. Yahudilik ve/veya Müslümanlık, savaşta yapılan haksızlık, hukuksuzluk ve vahşetleri örtbas etmek için başvurulan, sığınılan, mukaddes din kimlikleridir. 2) Bu savaş Filistinliler ile İsrailliler arasında topyekûn bir savaş değildir. Hamas bütün Filistinlileri temsil etmemektedir. Örneğin Filistin Kurtuluş Örgütü, FKÖ taraftarlarının desteğine sahip değildir. Netanyahu, yolsuzluk soruşturmalarıyla karşı karşıya kalmış, Anayasa Mahkemesi’nin yetkilerini sınırlama girişimi şiddetli bir muhalefetle karşılaşmış bir başbakan olarak, tüm İsrail halkını temsil etmemektedir. 3) Bu savaş, dünyadaki güç dengeleri rekabetine dayalı bir büyük çatışmanın küçük bir kıvılcımı gibi de görülebilir. İsrail’in arkasında ABD ve Avrupa, Hamas’ın arkasında ise İran ve Rusya görünmektedir. 4) İran ve Hamas, İsrail’in varlığını kabul etmemekte, İsrail ise Filistinlilerin yerleşimlerine doğru, onları dışlayan bir genişleme stratejisi izlemektedir. Her iki taraf da birbirlerini uzlaşmazlıkla ve kendi varlıklarına karşı bir tehdit oluşturmakla suçlamaktadır. 5) Şu anda savaşan tarafların müttefikleri, yangını yaygınlaştırmamak ve sıcak savaşa müdahale etmemek eğilimi içinde görünmektedirler. Her ne kadar, ABD İsrail’e, İran Hamas’a, siyasal destek veriyorsa da her iki ülke de en azından şimdilik, sıcak savaşa taraf olarak katılmak eğiliminde değilmiş gibi açıklamalar yapmaktadırlar. 6) Bu sıcak savaş, bölgeden dışarı doğru bir kaçışa, yeniden bir göçe yol açacaktır. Türkiye’yi en çok da bu sonuç ilgilendirmektedir. *** Türkiye’deki iktidar, emperyalizmin Ortadoğu’yu istikrarsızlaştırma politikasına alet olmakla, bu bölgedeki sıcak savaşa katılmakla, çok büyük bir hata işlemiştir. Bu hatasını, ülkenin bütün toplumsal, ekonomik, siyasal ve demografik yapısını ve geleceğini tehdit eden büyük bir “sığınmacılar” sorunu ile ödemektedir. Dilerim iktidar, bu yanlıştan ders almış olur da Hamas-Netanyahu arasındaki sıcak savaşa karışmak gibi büyük bir hata daha işlemez!",https://www.cumhuriyet.com.tr/yazarlar/emre-kongar/hamas-netanyahu-savasi-ve-turkiye-2129134
Emre Kongar,Demokratik ve laik Cumhuriyeti niçin yıkamayacaklar!,24 Ekim 2023 Salı,"Demokratik ve Laik Cumhuriyet, özellikle de Türkiye Cumhuriyeti, insanlık tarihinin evrim çizgisinde en ileri noktada olan bir yönetim ve devlet biçimidir: Tarihte insanları, baskıyla, hapisle, işkenceyle, kanla yöneten bütün devletlerin toplam haksızlık, hukuksuzluk ve adaletsizliklerinden ders almış, Hukuk Devleti ilkesine dayalı bir Sosyal rejimdir. Demokratik ve Laik Cumhuriyet, özellikle de Türkiye Cumhuriyeti, Tek Kişi Yönetimine, Monarşiye, Krallığa, İmparatorluğa, Şahlığa, Padişahlığa karşı, Milli Egemenliğe dayalı bir devlettir. Demokratik ve Laik Cumhuriyet, özellikle de Türkiye Cumhuriyeti, bütün farklı inanç sahiplerine ve inançsızlara, bütün ırklara, ırklara dayalı milliyetlere ve bu anlamdaki ırkçılığı milliyetçiliği reddedenlere, bütün cinslere, cinsiyetsizlere ve cinsiyet tanımlarını reddedenlere, sırf ve yalnızca kendi devletinin vatandaşları oldukları için eşit davranır. Demokratik ve Laik Cumhuriyet, özellikle de Türkiye Cumhuriyeti, bu rejimin can damarı olan Temel Hak ve Özgürlükleri koruyan bir Anayasa’ya sahiptir. Demokratik ve Laik Cumhuriyette, özellikle de Türkiye Cumhuriyeti’nde seçimler, iktidar ve muhalefet partilerinin eşit ve adil koşullar altında propaganda yaptıkları, bir önceki seçimde azınlıkta kalmış olan görüşlerin de yeni seçimde iktidar olabilme hak ve özgürlüklerine sahip bulundukları, serbest, adil ve şeffaf biçimde yapılır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demokratik ve Laik Cumhuriyette, özellikle de Türkiye Cumhuriyeti’nde, seçilmiş iktidarlar, asla ve kata vatandaşlarının, başta İfade Özgürlükleri olmak üzere Temel Hak ve Özgürlüklerine, özellikle de muhalefet ve medya haklarına müdahale etmezler. Demokratik ve Laik Cumhuriyet, özellikle de Türkiye Cumhuriyeti, Anayasa’yı koruyan bir Anayasa Mahkemesi’ne sahiptir. Anayasa Mahkemesi, seçilmiş iktidarların bütün söylem ve eylemlerinin Anayasa’ya uygun olmasını denetler. Demokratik ve Laik Cumhuriyet, özellikle de Türkiye Cumhuriyeti, bağımsız bir yargıya sahiptir. Bağımsız yargı, siyasal iktidardan bağımsız olarak oluşturulur ve siyasal iktidarın etkilerinden uzak olarak karar verir. Demokratik ve Laik Cumhuriyet, özellikle de Türkiye Cumhuriyeti, aynı zamanda bir Sosyal Devlet’tir. Fırsat Eşitliği’ne, Sosyal Adalet’e, herkesin katıldığı oranda üretimden pay almasına, bütün vatandaşların sosyal güvenlik, sağlık, iş ve konut güvencelerine sahip olmasına inanır ve bu hedefleri gerçekleştirmek için çalışır. Demokratik ve Laik Cumhuriyette, özellikle de Türkiye Cumhuriyeti’nde, Temel Hak ve Özgürlükler, bu rejimi, bu devlet biçimini yok etmek için kullanılamazlar! *** Mevcut iktidar, yukarıda tanımladığım bu Cumhuriyet fikrine, özellikle de Atatürk’ün Türkiye Cumhuriyeti idealine karşıdır ve uygulamada onu yıktığını sanmaktadır: Ama Atatürk’e borçlu olduğumuz bu fikir bu ideal, hem yüreklerimizde ve beyinlerimizde yaşadığı hem de tarih, insanlık ve bilim önünde haklı olduğumuz için, onu yıkamamıştır, yıkamayacaktır!",https://www.cumhuriyet.com.tr/yazarlar/emre-kongar/demokratik-ve-laik-cumhuriyeti-nicin-yikamayacaklar-2133333
Emre Kongar,İmamoğlu’nun önündeki iki engel,07 Eylül 2023 Perşembe,"Erdoğan/AKP iktidarı, özellikle İstanbul’u almak üzerine geliştirdiği yerel seçimlerdeki stratejisinin iki ayağından birini, CHP’ye ve Kılıçdaroğlu’na karşı duyulan küskünlüğe ve bu küskünlüğün, Kılıçdaroğlu’nun istifa etmemesi üzerine, giderek kızgınlığa dönüşmesine bağlamış görünüyor. İktidar, gazetelerin ve televizyonların yüzde 90’ından fazlasına egemen olduğundan CHP seçmeninin bu küskün ve kızgın tavırlarına, iktidar sözcüleri ve tetikçileri tarafından da verilen destek, bütün toplumun, CHP’ye ve Kılıçdaroğlu’na olan güvenini bütünüyle yitirdiği izlenimi veriyor. İmamoğlu’nun önündeki en önemli engellerden biri bu! *** Erdoğan/AKP iktidarının, özellikle İstanbul’u almak üzerine geliştirdiği yerel seçim stratejisinin ikinci ayağı, Özal döneminde merkezi iktidarın Erdal İnönü’nün SHP’sine karşı yaptığı, siyasal şantajı andıran tehditleri de hatırlatan olumsuz propagandaya dayalı. Yaşları ve ilgileri yeterli olan okurlarım anımsayacaklardır: 1989 yerel seçimlerinde Özal’ın iktidar partisi ANAP, SHP’li belediye başkanları için, seçilirlerse, Hükümet’ten destek alamayacaklarını belirterek “eli kolu bağlı başkan” imgesi üzerinden bir propaganda yürütmüştü. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet O dönemde kullanılan ifadeler şöyle özetlenebilir: 1- “Hizmet için başkan mecburen bize gelecek. Biz de kara kaplı defteri açıp bakacağız. Oy yoksa hizmet de yok.” 2- “Belediye başkanları verdikleri sözleri tuttum diyorsa bunun için gerekli parayı babasından almadı.” 3- “Bu seçimde fırsatı kaçırırsanız 5 yıl daha beldenize hizmet gelecek diye beklemek zorunda kalırsınız.” 4- “26 Mart’ta diğer partilerin adaylarına oy verirseniz bir ailenin üvey evladı muamelesi görürsünüz.” 5- “Hükümet olarak bizimle, bir başka partiden seçilmiş belediye başkanının diyalog kurması zor.” Ama gözlemcilere göre, ANAP’ın bu tehdit algısı yaratan seçim propagandası ve aynı şekilde negatif mesajlar içeren seçim afişleri, aslında seçmen üzerinde olumsuz etki yapmış, ANAP’ın oylarının belki de beklediğinden çok daha fazla düşmesine neden olmuştur. (Bakınız “Nedim Yalansız, https://dergipark. org.tr/tr/download/articlefile/144651”) İmamoğlu’nun önündeki ikinci engel de bu siyasal şantaja dayalı olumsuz propagandadır. *** Bugünkü iktidar da dört yılı aşkın bir süredir, bütün CHP’li belediyelere çeşitli engeller çıkararak bu kentlerdeki seçmenleri mağdur ediyor. Bu engeller ve onların yarattığı mağduriyet, İmamoğlu’nun ve CHP’li belediye başkanlarının seçilme şanslarını nasıl etkiler bilmiyorum. (Elbette 2019 seçimlerindeki mağduriyetin 13 bin farkı 800 bine çıkardığı da hatırlanmalıdır.) Ayrıca genel seçim sonuçlarına ilişkin olarak CHP’ye karşı, kızgınlığa dönüşen küskünlükler ve kırgınlıklar nasıl aşılır, onu da hiç bilmiyorum. Özetle İmamoğlu’nun işi zor!",https://www.cumhuriyet.com.tr/yazarlar/emre-kongar/imamoglunun-onundeki-iki-engel-2116705
Emre Kongar,Hıfzı Topuz ve Kemal Kılıçdaroğlu,29 Eylül 2023 Cuma,"Dün yaşamımın bütün acımasızlığını iliklerime kadar hissettim: Önce Harbiye Muhsin Ertuğrul Tiyatrosu’nda Hıfzı Topuz’u ziyaret ettim. Daha sonra Cumhuriyet’in Şişli’deki binasında, Kemal Kılıçdaroğlu’na, arkadaşlarla birlikte ev sahipliği yaptım. Ve günün ilerleyen saatlerinde, karmakarışık duygularla, yazımı yetiştirmek üzere, gazetedeki bilgisayarın başına geçtim. *** Hıfzı’yı ziyaret hiç de kolay olmamıştı: Polis, Muhsin Ertuğrul Tiyatrosu’na giden yolları kesmişti ve bizi içeri bırakmadı. Tekrar Nişantaşı üzerinden uzun bir tur atarak döndüğümüzde bu kez arabadan inerek polislerle yaptığım uzun bir tartışma sonunda ancak tören başladıktan sonra içeri girebildik. Bereket versin bana, en son konuşan oğlu Kerem’den önceki son konuşmayı vermişlerdi de, görevimi yerine getirebildim. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Elbette dün Cumhuriyet’te yayımlanan yazımı tekrarlamadım. Önce onun Türk Bayrağına sarılı tabutunu okşadım ve özet olarak şunları söyledim: Mücadeleci, kavgacı ve sevgi dolu bir insandı: İnsanlığı severdi... Ülkesini severdi... Mesleğini severdi... Dostlarını severdi... Onlar için mücadele ve kavga ederdi. Özetle, insanların, ülkesinin haber alma ve ifade özgürlüğü için, meslek ilkeleri için mücadele ve kavga ederdi. Devrimciydi, Atatürkçüydü, Cumhuriyetçiydi... Bütün Devrimciler gibi örgütlenmeye ve eğitime önem verirdi. Hayatını tüm insanlığa, ülkesine, mesleğine hizmet için, örgütlenmeye ve eğitime adamıştı. Kitaplarıyla yaşayacaktır.Bu konuşmayı Cumhuriyet gazetesi adına, Cumhuriyet Vakfı, Vakıf Başkanı Alev Coşkun, Genel Yayın Yönetmeni Mine Esen ve bütün çalışanlar adına yapıyorum. Ölümü sevmiyorum... Hıfzı’yı seviyorum! *** Hıfzı Topuz’u anma törenine giderken, Kemal Kılıçdaroğlu’nun, yeni Genel Yayın Yönetmeni Mine Esen’i ve yeni yönetimi tebrik etmeye geleceği, Alev Coşkun’un hasta ve evde olduğu, ev sahipliği için, Mine Esen’e ilave olarak Ali Sirmen’le birlikte gazetede beklendiğimiz bildirilmişti. Törenden sonra apar topar Ali’yi de alıp gazeteye yetiştik. Kılıçdaroğlu’nun ziyaret haberi bugünkü gazetede zaten var. Ben sadece kendi sorduğum bir soruyu ve onun verdiği cevabın ilk kelimesini belirtmekle yetineceğim. Kemal Bey, konuşmasının bir yerinde, iktidarın seçim öncesi dönemde haksız, hukuksuz, baskıcı ve montajcı uygulamalar yaptığını belirterek “Bu iktidarın ahlaki ve siyasi meşruiyeti yoktur” dedi. Ben de bu sözüne atıf yaparak şu soruyu sordum: “Sizce ‘Ahlaki ve siyasi meşruiyeti’ olmayan bu iktidar yeni bir Anayasa yapabilir mi?” Kemal Bey bu soruma, hiç duraksamadan “HAYIR” yanıtını verdi. Elbette konu daha sonra başka sorularla da devam etti; ayrıntıları gazetenin haberinde okuyabilirsiniz. *** Ben Anayasa konusunda bu iktidarla hiç bir diyaloğa girilmemesi gerektiğini, bu iktidarla kabul edilecek her diyaloğun ülkeyi “Demokratik Laik ve Sosyal Hukuk Devleti” ilkelerinden daha da uzaklaştıracağını düşünüyorum!",https://www.cumhuriyet.com.tr/yazarlar/emre-kongar/hifzi-topuz-ve-kemal-kilicdaroglu-2124494
Emre Kongar,Sağda ve sağ ile demokrasi niçin olmuyor? 2,10 Eylül 2023 Pazar,"Cuma günkü yazımda, Demokratik Rejim sayesinde iktidara gelen sağ partilerin Demokratik Rejim’i yozlaştırmalarının tarihsel özetini vermiştim. Bugün sağ partilerin Demokratik Rejim sayesinde iktidara geldikleri halde neden bu rejimi tahrip ettiklerinin nedenlerini anlatmaya çalışacağım. *** 1) Demokratik Rejim, Endüstri Devrimi’nin bir sonucudur. Türkiye’de ise toplumsal ve ekonomik gelişme Endüstri Devrimi’ne ulaşamadan, prematüre (zamanından önce) olarak doğmuştur. Demokratik Rejim dünyada, önce sermaye sınıfının doğmasına ve gelişmesine, sonra da bu sınıfla birlikte işçi sınıfının doğmasına ve gelişmesine dayalı olan, uzun, kimi zaman da kanlı savaşımlar sonunda kurulmuştur. Oysa Türkiye’de Demokratik Rejim, toplum henüz Din-Tarım toplumunun egemen sınıflarından, yani toprak ağalarından ve din adamlarının egemenliğinden (tarikatlardan) kurtulamadan, çağdaş sermaye ve işçi sınıfları gelişemeden başlatılmıştır. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Özetle, İsmet İnönü Çok Partili Rejim’e geçtiğinde ülkede Demokrasiyi kuracak ve destekleyecek düzeyde gelişmiş olan çağdaş sınıflar da yoktur, politikacılarda ve geniş kitlelerde, Demokrasi bilinci de! 2) Çok Partili Düzen’e geçiş, Osmanlı İmparatorluğu’nun merkezi feodaliteye dayalı olan Din-Tarım Toplumu yapısı tasfiye edilemeden gerçekleştirildiği için, Demokrasinin nimetlerinden yararlanarak iktidara gelenler, bir önceki toplumsal yapının yani Cumhuriyet Devrimi’nin tasfiye etmeye çalıştığı Toprak Ağaları ve Tarikatların (egemen din adamlarının) temsilcileri olmuşlardır. Bu nedenle Demokrasi sayesinde iktidara gelen Demokrat Parti’den beri bütün sağ iktidarlar, toprak ağalarının ve din adamlarının (tarikatların) egemenliğine son veren Cumhuriyet değerlerine, özellikle de laiklik ilkesi bağlamında kabul edilen, bütün kimliklerin eşit olduğu anlayışına karşıdırlar. Demokrasinin esası olan Temel Hak ve Özgürlükleri ve onların koruyucusu olan Bağımsız Yargı mekanizmasını (Hukuk Devletini), sadece kendi dinsel, mezhepsel, ırksal ve milli kimlikleri ve inançları için geçerli sayarlar. 3) Birinci Dünya Savaşı sonrasında Osmanlı İmparatorluğu’nun topraklarını paylaşan Emperyalistler, Mustafa Kemal Atatürk’ün İstiklal Savaşı ile onları yenerek kurduğu yeni Türkiye Cumhuriyeti’ni asla hazmedememişler, din, mezhep, ırk ve milliyet farklılıkları üzerinden Türkiye’nin toprak bütünlüğünü ve bağımsızlığını aşındıran politikalar izlemişlerdir. Daha İstiklal Savaşı sırasında din ve ırk üzerinden, Padişah’la, Şeyhülislam’la ve tarikatlarla ittifaklar kurmuş olan Emperyalistler, yeni Türkiye Cumhuriyeti’ni zayıflatmak, bölmek ve egemenlikleri altına almak için içerideki Cumhuriyet ve Demokrasi karşıtları ile her türlü ittifakı kurmuşlardır. 4) İkinci Dünya Savaşı sonrasında “Çok Partili Düzen”e geçen Türkiye aynı zamanda Sovyetler Birliği korkusuyla Batı ittifakına ve NATO’ya da katılmıştır. Böylece Batı’nın, Sovyetler Birliği’ne karşı ideolojik silah olarak kullandığı dincilik ve milliyetçilik, Türkiye’ye de empoze edilmiş ve Temel Hak ve Özgürlükler ile onların koruyucusu olan Bağımsız Yargı (Hukuk Devleti) yerine, bu sağ değerler siyasete egemen olmuştur. *** Özetle, dincilik ve ırkçılık üzerinden kimlik politikaları izleyen demagojik sağ partiler ve onlarla işbirliği yapan politikacılar, Emperyalistlerin de desteğiyle: “Çok Partili Düzen”e geçişin ilan edildiği 1 Kasım 1945 yılından beri, (1961 Anayasası süreci hariç) sürekli ve sistematik olarak Türkiye’de Demokrasinin gelişmesini engellemişler... 1950 Demokrat Parti İktidarı, 1971 ve 1980 Askeri Darbeleri, Milliyetçi Cephe Hükümetleri, 2007’de başlayan Silivri Davaları, 15 ve 20 Temmuz 2016 Darbe Girişimleri, 2010 ve 2017 Halkoylamaları ile Demokratik Rejimin köküne kibrit suyu ekmişlerdir. Not: Haksız ve hukuksuz olarak içeride yatanları elbette unutmadım. Bu yazı biraz da onların öyküsüdür: Hepsine selam olsun!",https://www.cumhuriyet.com.tr/yazarlar/emre-kongar/sagda-ve-sag-ile-demokrasi-nicin-olmuyor-2-2117645
Emre Kongar,Yargı kararlarıyla tarih değişir mi?,01 Ekim 2023 Pazar,"Yargıtay 3. Ceza Dairesi, sekiz sanıklı Gezi Parkı davası hakkındaki kararlarını açıkladı. Osman Kavala’ya, Türk Ceza Kanunu’nun 312/1 maddesine göre, “Türkiye Cumhuriyeti hükümetini ortadan kaldırmaya teşebbüs” suçundan verilmiş olan ağırlaştırılmış müebbet hapis cezası onandı. Daire, Tayfun Kahraman, Mine Özerden, Çiğdem Mater Utku ve TİP Hatay Milletvekili Can Atalay için de “Türkiye Cumhuriyeti hükümetini ortadan kaldırmaya teşebbüse yardım” suçundan verilen 18’er yıl hapis cezalarını da onadı. Ali Hakan Altınay, Yiğit Ali Ekmekçi ve Ayşe Mücella Yapıcı hakkında verilen 18’er yıl hapis cezaları bozuldu. Bu sanıkların eylemlerinin, “Türkiye Cumhuriyeti hükümetini ortadan kaldırmaya teşebbüse yardım” kapsamında olmadığı “toplantı ve gösteri yürüyüşleri kanununa muhalefet” kapsamında değerlendirilmesi gerektiği belirtildi. Sonuç itibarıyla, yargı, Gezi Parkı Direnişi’nin “Türkiye Cumhuriyeti hükümetini ortadan kaldırmaya teşebbüs” yani bir “darbe teşebbüsü” olduğuna karar vermiş oldu. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet *** Oysa “Gezi Parkı Direnişi”, parkı, doğayı, yeşili korumayı amaçlayan, 31 Mart gerici asker ayaklanmasında karargâh olarak kullanılan Topçu Kışlası’nın yeniden inşa edilmesine karşı olan, Anayasa’nın tanıdığı hak ve özgürlükler bağlamında yapılmış Demokratik bir eylemdi. Bu Demokratik eylem, 27 Mayıs 2013 gecesi Taksim Gezi Parkı’ndaki ağaçların sökülmesine direnme biçiminde başlamış, iktidarın çok sert ve orantısız şiddet kullanması sonunda, bütün yurda yayılmış, başta gençler olmak kaydıyla, milyonlarca kişi iktidarın baskılarını protesto etmişti. Bu Demokratik eylemin en önemli özelliği, iktidarın sözde “Demokratik” olma maskesini düşürmesiydi. Barışçı ve Demokratik bir gençlik/halk eyleminin orantısız güç kullanılarak bastırılmak istenmesi, bütün dünya gözlemcileri tarafından, iktidarın hiç de Demokratik olmadığının bir kanıtı olarak algılandı. Yolsuzluk iddiaları da Gezi Parkı Direnişi sonrasında yaygınlaştı, kamuoyuna yansıdı ve 17-25 Aralık 2013 olaylarına kadar gitti. *** Bütün otoriter iktidarlar halkın Demokratik gösterilerinden, protestolarından, direnişlerinden çok korkarlar ve bunları daha başlarken bastırmaya çalışırlar. Gezi Parkı Direnişi, Demokratik bir protesto eylemi olarak iki il hariç, Türkiye’nin bütün kentlerinde, milyonlarca kişinin katılımıyla bir aydan fazla sürmüş tarihsel bir olaydı. Bu niteliğiyle AKP/Erdoğan iktidarının “muhafazakâr demokratik” maskesini düşürüp “baskıcı otoriter” niteliğini ortaya çıkaran bir dönüm noktası olarak görülebilir. Sanıyorum, zaten bu nedenle, iktidarın hem nesnel tarihi değiştirme hem de intikam alma hedefi haline geldi... Böylece bir “Demokratik Eylem”, bir “Hükümet Darbesi” suçlamasıyla mahkûm edildi!",https://www.cumhuriyet.com.tr/yazarlar/emre-kongar/yargi-kararlariyla-tarih-degisir-mi-2125158
Emre Kongar,‘Sığınmacılar’ sorunu ve ‘TC yargısı’,26 Eylül 2023 Salı,"Atatürk’ün “Yurtta sulh, cihanda sulh” prensibine aykırı olarak izlenen Suriye politikamız ve yine Atatürk’ün Ortadoğu/ Arap Dünyası’nın sorunlarına karışmamak konusundaki uyarısına ve bütün komşularla iyi geçinmek ilkesine rağmen Suriye’deki savaşa katılmamız büyük bir yanlıştı. Üstelik Türkiye, Suriye’ye müdahale ettiği takdirde kendisinin güvenlik sorunlarının da artacağı konusunda, Esad tarafından uyarılmıştı. Nitekim öyle de oldu: Suriye’nin Kuzeyi, Türkiye’nin Güneyi, Kuzey Irak Kürt Bölgesel Yönetimi’nden Akdeniz’e uzanan bir koridor baskısıyla karşı karşıya kaldı. Böylece Atatürk’ün Türkiye Cumhuriyeti’ne son armağanı olan Hatay ilimiz de tehdit altına girdi. *** Sayıları bile artık nüfusun yüzde 10’u dolayına erişen belki o oranı da geçen, adına yanlış olarak “mülteci” denilen, ama aslında “statüleri belirsiz sığınmacılar” niteliği taşıyan, dilimize, kültürümüze ve Demokrasimize yabancı kişiler, nüfus ve seçmen yapımızı değiştirerek ülkemizin kaderini belirleme gücüne kavuşuyorlar. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Bütün bunlardan daha vahim ve elim olarak iktidar, “sığınmacılara”, kendi vatandaşlarına tanımadığı birtakım ayrıcalıklar tanıyor ve ülkeyi Avrupa’nın “sığınmacı deposu” haline getirerek otoriterleşme yönündeki Batı’dan kopuş uygulamalarına rağmen, Batı karşısında elini güçlendirmeye çalışıyor. *** Özetle, Ortadoğu’daki istikrarsızlığa katkıda bulunan yanlış politikaları sürdüren AKP/Erdoğan iktidarı, bu istikrarsızlığın sonucunda ortaya çıkan “sığınmacılar” sorununu, kendi iktidarını güçlendirmek ve uzatmak için kullanıyor. Bu çerçevede, bir yandan iktidar yandaşlarına, “sığınmacıların” yarattığı tehdit ve tehlikeleri yumuşatmak için özel söylemler yayımlatılıyor... Öte yandan kültürümüze, dilimize, yaşam biçimlerimize yabancı olan sığınmacıların yol açtıkları sorunları haberleştiren ve yorumlayan gazetecilere karşı yargı gücü harekete geçiriliyor! Türkiye Cumhuriyeti’nin yargısı (daha doğrusu bu yargının bazı unsurları) Türkiye Cumhuriyeti nüfusunun yapısını değiştirecek bir süreci örtbas etmek için araç olarak kullanılıyor. Bütün yaşamını, Demokratik ve Laik Hukuk Devleti’ni savunmak ve yargıya saygıyı öğretmek için harcamış ve harcamakta olan bir akademisyen olarak yargının bu amaçla kullanılması beni çok üzdü. Olayı, Murat Ağırel’in, adı X olarak değiştirilen, Twitter iletilerinden öğrendim: 1- Aykırı Genel Yayın Yönetmeni Batuhan Çolak, “Halkı kin ve düşmanlığa tahrik veya aşağılama -Halkı yanıltıcı bilgiyi alenen yayma” suçlaması ile tutuklandı. Nihayet Emniyet sorgusu ve Mahkeme tutanağına ulaştım. Nelerle suçlanmış ve tutuklanma gerekçesine hep birlikte bakalım. 2- Emniyet’te Batuhan Çolak’a 13 paylaşım ile ilgili soru sorulmuş. İlki şu paylaşım: “Adana’da Suriye uyruklu tarım işçileri, şoförüyle tartıştıkları servis midibüsünü kundakladı. Yaşanan olayda 4 kişi yaralandı, 35 şahıs ise gözaltına alındı.” 3- İstanbul’da okula gönderdiği çocuğunun videosunu çekerek “Bugünün en çirkin duygusu okuldaki çocuklarımızın ne vatanı olan ne de arzu edilen bir vatanın marşını söylemesidir” paylaşımını yapan Suriye uyruklu kişinin tutuklanması haberi... (Haberin fotoğrafı var) 4- İkinci haber Burdur’da yabancı uyruklu bir grupla başka grubun kavgası ve bir gencin bıçaklanması haberi. Bu haber Sabah gazetesi, TRT Haber dahil her yerde yayımlandı. (Yine haberin fotoğrafı var) 5- Diğer bir paylaşım Başakşehir’deki kaçak geçişler ile ilgili. Bu paylaşım sosyal medyada Başakşehir son dakika adlı kullanıcı tarafından paylaşılmış ve binlerce kişi tarafından da paylaşılmış. (Fotoğraf var) 6- Esenyurt’ta N.T. isimli kişiyi bıçaklayan yabancı uyruklunun yakalanması haberi. Aynı haber Hürriyet’te de yayımlanmış. (Yine fotoğraf) 7- Diğer iddia Yabancı uyrukluların kavgası. Aynı haber DHA’da günlerce önce yayımlanmış. (Fotoğraf) 8- Diğer bir haber Kâğıthane’de yaşanan taciz olayı ve mahallede yaşananlar. İhlas Haber Ajansı’nın haberi. (Yine fotoğraflar var) 9- Emniyet sorgusundaki 6. Soruyu bir türlü anlamadım. Soru şu “Yabancıların veya geçici sığınmada bulunan ülkemizin değişik noktalarında zaman zaman vatandaşlarla bireysel ve toplu şiddete varan olumsuz hadiselerle ilgili genel ifadenizi veriniz?” (Fotoğraf) 10- Tüm gözaltındaki kişilerin Mahkeme zaptı (4 fotoğraf) Numarasız ileti: Suçlama Halkı kin ve Düşmanlığa tahrik, Halkı yanıltıcı bilgiyi alenen yayma suçlaması ise 10 dakika içinde bulunabilecek haber ajansları tarafından servis edilmiş, sosyal medyada Ulusal ve Yerel medya haber kanallarında yer almış haberlerin paylaşımı nasıl yanıltıcı bilgi ve düşmanlığa tahrik oluyor? Bu durumda diğer haber yapan mecralar neden yargılanmıyor? Akla gelen sorular bunlar. *** Sevgili okurlarım, Ağırel’in bu açıklamalarından sonra, bir katılımcı şu soruyu sormuş: Murad Çobanoğlu @muradcobanoglu 24 Eylül “Halkı yanıltıcı bilgiyi alenen yayma suçlaması” bu bir suçsa nasıl oluyor da Erdoğan’ın bile kabul ettiği montaj videoları üretip yayan iktidar trolleri yargılanmıyor?! *** Sonuç olarak Türkiye Cumhuriyeti’ni korumakla yükümle olan yargı, nasıl oluyor da Cumhuriyetimizin altını oyan büyük bir tehlike karşısında böyle haksız ve hukuksuz bir uygulama yapabiliyor? Çok çok üzgünüm... Bu yanlışın yine Türkiye Cumhuriyeti Yargısı tarafından derhal düzeltileceğine inanıyorum.",https://www.cumhuriyet.com.tr/yazarlar/emre-kongar/siginmacilar-sorunu-ve-tc-yargisi-2123333
Emre Kongar,Laiklik Cumhuriyetin temelidir!,19 Eylül 2023 Salı,"Cumhuriyetin en veciz tanımlarını Mustafa Kemal Atatürk yapmıştır: “Cumhuriyet rejimi demek, demokrasi sistemi ile devlet şekli demektir. Biz cumhuriyeti kurduk; o, on yaşını doldururken demokrasinin bütün gereklerini sırası geldikçe uygulamaya koymalıdır.” 1933 (Afetinan, Atatürk Hakkında H.B., s. 251)” “Demokrasi ilkesinin en çağdaş ve mantıki uygulamasını sağlayan hükümet şekli, cumhuriyettir.” 1930 (Afetinan, M.B. ve M.K. Atatürk’ün El Yazıları, s. 410-411) Peki Atatürk hangi rejime karşıdır? “Cumhuriyet, ahlaksal erdeme dayanan bir yönetimdir. Cumhuriyet erdemdir. Sultanlık, korku ve tehdide dayanan bir yönetimdir. Cumhuriyet yönetimi, erdemli ve namuslu insanlar yetiştirir. Sultanlık korkuya, tehdide dayandığı için korkak, alçak, sefil, rezil insanlar yetiştirir. Aradaki fark bunlardan ibarettir.” 1925 (Atatürk’ün S.D.U, s.231) DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Peki Cumhuriyet Rejimi, tahrip edilmesine sessiz mi kalacaktır? “Cumhuriyetimiz öyle zannolunduğu gibi zayıf değildir. Cumhuriyet bedava da kazanılmış değildir. Bunu elde etmek için kan döktük. Her tarafta kırmızı kanımızı akıttık. İcabında müesseselerimizi müdafaa için lazım olanı yapmağa hazırız.” 1923 (Atatürk’ün S.D. III, S. 71) *** Tarihsel süreç içinde, Ortaçağ’daki krallıklar, imparatorluklar, şahlıklar, padişahlıklar, Hıristiyanlıkta da Müslümanlıkta da dine, tarikatlara, kiliseye, papazlara, papaya, imamlara, şeyhülislamlara, özetle dine ve din adına toplumu yöneten din adamlarına dayalıydılar. Çağımızdaki diktatörlükler de yine bütün dinlerde, çoğunluğun dinsel/ mezhepsel değerlerini ve kimliklerini, din adamlarını, kendi otoriter ve totaliter yönetimlerine destek olarak kullanmışlardır. Bu nedenlerle, Demokratik Cumhuriyet, her şeyden önce din adamları/toprak ağaları sınıfının egemenliğine karşı durmak, başka bir deyişle, laik olmak zorundadır. Bu anlamda laiklik de elbette sınıfsaldır. Nitekim, Batı uygarlığı ancak Rönesans ve Reform ile kilisenin/toprak ağalarının (asillerin) egemenliğinden kurtulduktan, yani devleti laik bir kimliğe kavuşturduktan sonra gelişmiş, dünya egemenliğini Osmanlıların elinden almış ve Demokrasiyi geliştirmiştir. Oysa ülkemizdeki Cumhuriyet düşmanları, Demokrasiyi saptırarak laikliğin altını oymakta, Demokratik Hak ve Özgürlükleri kötüye kullanarak egemenliği yeniden din adamlarına vermeye, Temel Hak ve Özgürlükleri sınırlamaya ve kısıtlamaya çalışmaktadırlar. *** Elbette İslam Âlemi’ndeki tek Demokratik Cumhuriyet olan Türkiye’de laiklik, bu rejimin önkoşuludur. Laiklik olmadan ne Cumhuriyet olur ne Demokrasi ve ne de Demokratik Cumhuriyet. CHP’nin, laiklik ve laikliğe karşı çıkan tarikatlar karşısındaki utangaç tutumu, ülkenin siyasetinde çok önemli bir boşluk yaratmıştır. Bu boşluk şimdilik, Türkiye’deki siyasal ve sınıfsal yapıyı doğru değerlendiren Sosyalist/Komünist partiler tarafından doldurulmaktadır",https://www.cumhuriyet.com.tr/yazarlar/emre-kongar/laiklik-cumhuriyetin-temelidir-2120745
Emre Kongar,Sağ iktidarlar demokratik rejimi nasıl tahrip ediyorlar? 3,12 Eylül 2023 Salı,"Bugün 12 Eylül: Hem 1980 Askeri Darbesi hem 1982 Anayasası hem de 2010 ve 2017 halkoylamaları ile sağ siyasetin Demokrasiyi tahrip etmesindeki dönüm noktalarının iki tanesini birden simgeleyen bir tarih! Geçen Cuma günü yazdığım yazıda, sağ iktidarların “Demokratik Rejim”i yozlaştırmalarının kısa ve kalın çizgilerle tarihsel bir özetini yapmış, Pazar günü de bunu yapmalarına yol açan koşulları açıklamaya çalışmıştım. Bugünkü yazımda, sağ iktidarların Demokratik Rejimi tahrip etmek için kullandıkları saptırmaları açıklamaya çalışacağım. *** Sağ partiler ve sağ iktidarlar Milli Egemenlik ve Milli İrade kavramlarını saptırarak ve yanlış yorumlayarak halkı aldatmaya çalışırlar. Milli Egemenlik ve Milli İrade ancak Demokratik Rejim ile anlam kazanan iki kavramdır. Demokrasinin tüm kurum ve kurallarıyla uygulanmadığı, başta inanç özgürlüğü yani laiklik ve ifade özgürlüğü olmak üzere tüm Temel Hak ve Özgürlüklerin devlet tarafından güvence altına alınmadığı toplumlarda ne milli egemenlikten ne de milli iradeden söz etmek olanağı vardır. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Milli Egemenlik ve Milli İrade kavramları, yönetenlerin iktidar erkini, Allah’tan ya da gelenekten değil milletten aldığını belirtir ve ayrıca bir dış ülkenin egemenliğini de reddeder. Milli Egemenlik ve Milli İrade, demokrasinin kurum ve kurallarına uygun olarak yapılmış olan serbest seçimlerin sonucunda belirlenen iktidarda somutlaşır. Seçim Demokrasinin gerekli ilk şartıdır ama yeterli şartı değildir: Demokrasinin gerekli ve yeterli olan ikinci şartı, iktidarların Temel Hak ve Özgürlüklere, bunların güvencesi olan Bağımsız Yargı’ya ve Bağımsız Yargı’nın dayandığı Hukuk Devleti’ne uygun davranma zorunluluklarıdır. Yani Demokratik Rejim’de seçimle iktidara gelmiş de olsanız, Temel Hak ve Özgürlükleri tahrip edecek, Bağımsız Yargıdan, Hukuk Devleti’nden sapacak önlemler alamazsınız. Örneğin, “ömür boyu iktidar için” seçim yaptıramazsınız. Örneğin Bağımsız Yargı’yı siyasetin emrine veremezsiniz. Örneğin, laik ve demokratik bir eğitimi, dinci temellere göre yeniden düzenleyemezsiniz. Unutmayalım ki Almanya’da Hitler de seçimle iktidara gelmiş ve mevcut rejimi, sözde “milli iradeye” dayanarak ırkçı bir totaliter rejime dönüştürmüştü. *** “Milli İrade” kavramı ile ilgili olarak sağ iktidarlar üç tür saptırma yaparlar: Birinci saptırma, sadece iktidarın aldığı oyların “Milli İrade” olarak nitelenmesidir: Oysa her rejimde iktidar olur ama sadece demokratik rejimlerde muhalefet vardır ve hiç kuşkusuz bu muhalefet de “Milli İradenin” bir parçasıdır. İkinci saptırma, seçimlerin veya referandumların şeffaf ve adil olmayan koşullarda, baskı altında yapılmasıyla gündeme gelir: Bu şeffaflık ve adalet ilkelerine uymadan, baskı altında yapılan seçim veya referandum sonuçları asla “Milli İrade” olarak nitelenemez! *** Üçüncü ve belki de en önemli saptırma, “Milli İradenin” sınırları konusunda görülür: Kurallarına uygun olarak yapılan seçimler veya referandumlar bile, seçilen iktidarın Demokrasiyi, yani Hukuk Devletini, Bağımsız Yargıyı, Temel İnsan Hak ve Özgürlüklerini ihlal eden kararlar almasını meşru kılamaz. Nitekim, İkinci Dünya Savaşı’ndan sonra Faşizmi önlemek için demokrasinin olmazsa olmaz kurumları arasına giren anayasa mahkemeleri, iktidarları bu sınırlar içinde tutmak için kurulmuştur. *** İşte ülkemizdeki iktidarlar, Demokratik Rejim sayesinde yönetime gelmişler ama, Temel Hak ve Özgürlükleri ve onların güvencesi olan Bağımsız Yargı’yı, Hukuk Devleti’ni, “Ben seçildim, Milli İrade’yi temsil ediyorum, her istediğimi yaparım” aldatmacası ile yozlaştırarak Demokratik Rejim’i tahrip etmişlerdir!",https://www.cumhuriyet.com.tr/yazarlar/emre-kongar/sag-iktidarlar-demokratik-rejimi-nasil-tahrip-ediyorlar-3-2118285
Emre Kongar,Solsuz demokrasi olmaz!,21 Eylül 2023 Perşembe,"Bütün ülkeler, bütün toplumlar, tarihsel kimliklerine sahip çıkar... Bütün ülkelerde, bütün toplumlarda, din, mezhep, ırk ve milliyet kimlikleri, siyasette her zaman varlıklarını sürdürür... Bütün ülkelerde, bütün toplumlarda, sınıfsal çatışmalar, gelir dağılımı kavgası, çeşitli maskeler kullanarak siyasetteki belirleyiciliğini sürdürür... Ve elbette, insanlık, bütün bu gerçeklere rağmen, hatta bütün bu gerçeklerden dolayı, yine sonsuza kadar, özgürlük, eşitlik ve adalet arayışına devam edecektir! *** İnsanlık, bütün kimlikleri eşit gören bir toplum ve devlet anlayışına ve bu anlayışa dayalı olması gereken, Demokratik Rejim ilkelerine: Üretimi ve geliri, sömürüyü derinleştirerek ve yaygınlaştırarak artırmak ve üretilen gelire kendisi için el koymak isteyenler ile... Üretimi ve geliri, özgürlük, eşitlik ve adalet anlayışı içinde artırmak ve üretilen geliri üretime katılan herkesle adilce paylaşmak isteyenler arasındaki kavga sonunda: DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Ulaşmıştır. Bu anlamda üretimi, sömürüyü artırarak ve gelir paylaşımını, hâlâ Ortaçağ’ın, Yeniçağ’ın ve hatta Yakınçağ’ın eski kimlik anlayışlarına göre yapmak isteyenler, insanlığın günümüzde ulaştığı özgürlükçü, eşitlikçi ve adaletçi aşama bakımından siyasal literatürde “gerici”; üretimi ve geliri, özgürlük, eşitlik ve adalet anlayışı içinde artırmak ve üretilen geliri, üretime katılan herkesle adilce paylaşmak isteyenler, tarihsel zaman akışı açısından, yine siyasal literatürde, “ilerici” diye nitelenirler. *** Yine siyasal bilimler literatürü açısından, (Fransız Devrimi sırasındaki parlamentoda âdet olan oturma biçimine göre) toplumsal değişme ve gelişmeyi reddeden, kralcı, dinci, mezhepçi, toprak ağaları yani asiller ile ruhban sınıfı “sağcı”... Toplumsal değişme ve gelişmeyi kabul eden ve onu destekleyen Cumhuriyetçiler, yeni filizlenen sermayedarların bir bölümü ve emekçiler “solcu” olarak kabul edilirler. (Gelişmiş endüstri ülkelerinde, kapitalist rejim yerleştikten sonra, sermaye sınıfı da değişmeye karşı olarak sağa geçmiş ve hatta onun liderliğine soyunmuştur. Türkiye gibi yeterince gelişememiş ülkelerde ise, sermaye sınıfı da, değişme ve gelişmenin başında, Fransız Devrimi’nin ilk döneminde olduğu gibi, toprak ağalarına ve dincilere karşı Cumhuriyetçi olarak solda yer alabilmiştir.) *** Özetle Voltaire’i, Rousseau’yu, Montesquieu’yu, Tocqueville’i, Ricardo’yu, Simon’u, Engels’i Marx’ı, Lenin’i, Troçki’yi, Mao’yu okumuş, Amerikan, Fransız, Rus, Çin, Türk ve Küba devrimlerini ve kanlı iki dünya savaşını yaşamış, Hitler ve Mussolini’yi gözlemlemiş, Sovyetler’in çöküşünü, NeoEmperyalizmin Ortadoğu’yu nasıl kana buladığını izlemiş olan insanlık: Özgürlük, eşitlik ve adalet arayışında şimdilik ulaşabildiği, özürlü de olsa, ağır aksak işletmeye çalıştığı Demokratik Rejim bağlamında, bu arayışını sürdürmektedir. Bu niteliğiyle, Demokrasi mutlaka değişmeye ve gelişmeye açık olmak, sol siyasal partileri de zorunlu olarak içermek zorundadır. Bu nedenle sağ siyasetin farklı biçimlerde de olsa, hem iktidara hem de ana muhalefete egemen olduğu bir rejim Demokrasi olamaz: Unutmayalım, NeoEmperyalizm, sömürdüğü ülkelerdeki siyaseti, sadece iktidar üzerinden değil, muhalefet üzerinden de biçimlendirir!",https://www.cumhuriyet.com.tr/yazarlar/emre-kongar/solsuz-demokrasi-olmaz-2121553
Emre Kongar,"AP raporu, Şimşek ve hukuk devleti",15 Eylül 2023 Cuma,"Dün bu sütunda Hazine ve Maliye Bakanı Mehmet Şimşek ile Merkez Bankası Başkanı Hafize Gaye Erkan ikilisinin, kaynakları tükenen Türkiye’ye yeni sermaye ve borç bulabilmek için göreve getirildiğini anlatmıştım. Ayrıca iç ve dış sermaye çevrelerine güven vermek için sadece faiz artırımı gibi ekonomik ve mali önlemlerin yeterli olamayacağını, mutlaka Hukuk Devleti ve Bağımsız Yargı gibi güvencelerin de gerekli olduğunu, Türkiye’nin ise bu konuda imajının bozuk olduğunu vurgulamıştım. Nitekim Avrupa Parlamentosu’nun dün açıklanan Türkiye Raporu, ülkemiz hakkında iç ve dış sermaye çevrelerine hiç de iç açıcı mesajlar vermedi. Bu nedenle, Şimşek-Erkan ikilisinin uygulamaya çalıştığı “güven verici önlemler paketinin”, “siyasal rejim” ve “hukuksal güvence” ayaklarının daha şimdiden eksik kaldığını söylemek pek de yanlış olmaz. *** Bu bağlamda, Mehmet Şimşek’in eskiden de aynı bakanlıkta görev aldığını, hatta Başbakan Yardımcılığı bile yapmış olduğunu düşünerek biraz dijital arkeoloji çalışması yaptım ve çok ilginç bir konuşmaya rastladım. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Mehmet Şimşek’in 27 Ocak 2018 tarihinde Batman’da yaptığı bir konuşmanın CNN haberinden bazı ifadelerini aşağıda alıntıladım: “Başbakan Yardımcısı Mehmet Şimşek, hükümetin ‘demokrasi ve kalkınmayı at başı götüreceğini’ söyledi, ‘İleri demokratik standartlar, güçlü bir hukuk devleti, huzurun, barışın, kardeşliğin hüküm sürdüğü bir Türkiye. O zaman Türkiye, dünyanın büyüme motoru olacak’ dedi. Şimşek, şunları söyledi: ‘Hükümet olarak bu potansiyeli hayata geçirmek için insana yatırım yapıyoruz, altyapıya yatırım yapıyoruz ve özel sektöre büyük destekler veriyoruz. Bu çalıştay da bu hedefi geliştirmeye katkıda bulunacak. Partimizin ilk günlerinde olduğu gibi demokrasi ve kalkınma at başı götürülecek. İleri demokratik standartlar, güçlü bir hukuk devleti, huzurun, barışın, kardeşliğin hüküm sürdüğü bir Türkiye. O zaman Türkiye, dünyanın büyüme motoru olacak.” *** Şimşek esas olarak çok iyimser bir propaganda konuşması yapmış ve Türkiye’nin, milli gelirinin satın alma gücü paritesiyle (her nasıl hesaplamışsa) 2050 yılında 5.2 trilyon dolara ulaşacağını ve dünyanın gelişmiş ülkeleri arasına girmiş olacağını belirtmiş. Beni bu sözleri çok ilgilendirmedi; çünkü ileriye dönük bu tür hesaplamaların ve vaatlerin ne kadar boş ve anlamsız olduğunu artık öğrendik. Beni ilgilendiren, “demokrasi ve kalkınmanın at başı götürüleceği” sözleri ve “İleri demokratik standartlar, güçlü bir hukuk devleti, huzurun, barışın, kardeşliğin hüküm sürdüğü bir Türkiye” vaadi. BU SÖZLERİNİ OKUYUNCA “ACABA KENDİSİNİ HAZİNE BAKANI YERİNE, ADALET BAKANI YAPSALARDI, DAHA MI ANLAMLI OLURDU?” DİYE DÜŞÜNMEDEN EDEMEDİM!",https://www.cumhuriyet.com.tr/yazarlar/emre-kongar/ap-raporu-simsek-ve-hukuk-devleti-2119415
Emre Kongar,Madımak katliamı üzerine,17 Eylül 2023 Pazar,"Madımak katliamının kaçak sorumlularını yargılayan mahkeme, suçlamaları “zamanaşımı” gerekçesiyle düşürdü. Ben bu katliamın bir “insanlık suçu” olduğunu ve bu nedenle de davanın “zamanaşımı” (eski deyimle, “müruru zaman”) gerekçesiyle düşürülmesinin yanlış bir karar olduğunu düşünüyorum. 5237 sayılı Türk Ceza Kanunu’nun “İnsanlığa karşı suçlar” kenar başlıklı 77. maddesinin dördüncü fıkrasında, bu maddede yazılı suçlar bakımından zamanaşımının işlemeyeceği açıkça belirtilmiştir. Bence bu katliam bir “insanlık suçu” olduğu için, suçlamalar “zamanaşımı” gerekçesiyle düşürülemez! Nitekim dün, Eren Aysan, konunun “İnsanlık” yönünü anlatmış ve Miyase İlknur da “zamanaşımı” kararını eleştirirken bu katliamın bir “İnsanlık Suçu” olduğunu yeterince vurgulamıştı. Ben de bugünkü yazımda, bu katliamı neden “İnsanlık Suçu” olarak gördüğümü anlatacağım. *** Otobid ile zahmetsiz satış. Otobid Fiyatı Gör Madımak katliamı, olay sırasındaki görüntülerin ve mahkeme zabıtlarındaki ifadelerin ışığında, en az beş bakımdan bir insanlık suçudur: 1) Temelde, bir din ve bir mezhep adına, bu din ve bu mezhep saptırılmış biçimde yorumlanarak işlenen bir toplu ve örgütlü cinayet söz konusudur. 2) Öldürülenlerin çoğunluğu Alevi olmamakla birlikte, bir mezhebe karşı bir eylem niteliği taşımaktadır. 3) Katliam, yukarıdaki bu niteliklerine ek olarak, inançsızların ölümle cezalandırılması gibi bir hedefi de içermektedir. 4) Eylem sırasında saldırganlar tarafından da net olarak ifade edildiği gibi, Anayasa’mızın temelini teşkil eden Demokratik ve Laik Cumhuriyet Rejimi’ne karşıdır; bu rejimden intikam almaya yöneliktir. 5) Ayrıca, tarihsel ve siyasal olarak toplumumuzun bölünme eksenlerinden biri olan dinsel ve mezhepsel kimlik çatışması üzerinden gerçekleştirildiği için, Demokratik Cumhuriyet Rejimi’ne karşı girişilmiş olan Kahramanmaraş ve Sivas katliamları gibi, dinin siyasete alet edilmesi sonucu yaşanan, ülkemizin iç barışını, birliğini ve bütünlüğünü zedeleyen bir eylemler zincirinin önemli bir halkası niteliğindedir. *** Ayrıca bu katliamın dikkat çeken başka bazı özellikleri daha vardır: 1) Eylem önemli bir hazırlık süreci ile gerçekleştirilmiştir. 2) Eylemin bir katliama dönüşmesinde, siyasal iktidarın önemli bir ihmali, müdahalede gecikmesi olduğu iddiaları çok yaygın olarak öne sürülmüştür. 3) Katilleri siyasal iktidara yakın olan avukatlar savunmuş, sonradan bu kişilerin çoğu çok önemli mevkilere gelmiştir. 4) Sanıklardan hâlâ kaçak ve mahkeme önüne çıkmamış olanlar vardır. Zamanaşımı kararı bunlar için verilmiştir. 5) Cumhurbaşkanı, geçenlerde mahkûmlardan birini sağlık sorunlarından dolayı affetmiş ve salıverilmesini sağlamıştır. *** Önemli bazı hukukçular, bazı Demokratik Toplum Kuruluşları ve bazı sosyalist partiler bu “zamanaşımı” kararına karşı çıkmışlar ve yasal süreçleri sürdüreceklerini açıklamışlardır. TOPLUM VİCDANINI KANATAN BU KARARIN YARGI SİSTEMİMİZ TARAFINDAN DÜZELTİLECEĞİNİ UMUYORUM.",https://www.cumhuriyet.com.tr/yazarlar/emre-kongar/madimak-katliami-uzerine-2120062
Emre Kongar,Cumhuriyet ve sosyalizm,22 Eylül 2023 Cuma,"Cumhuriyet, monarşiye karşı halk yönetimidir. Monarşi, gücünü dinden ve toprak ağalarından (asillerden) aldığı için Cumhuriyet, doğrudan din adamlarının ve toprak ağalarının egemenliğine karşıdır. Eski Yunan’da kentlerde ve eski Roma’da İmparatorluk öncesinde bu adla görülen yönetimler varsa da bunlar kölecidirler. Cumhuriyet, 1789 Fransız Devrimi ile çağdaş dünyayı etkilemeye başlamıştır. İhtilal sonrası, 1792-1795 döneminde Fransa’da da uygulanmaya çalışılmış ve çeşitli dalgalanmalardan sonra Napolyon İmparatorluğu’na dönüşmüştür. Napolyon’un yenilgisinden sonra Fransa’da, yeniden iktidarı ele geçirmiş gibi görünen monarşik yapı, yani krallık, artık tarih sahnesinden silinmektedir. Amerika Birleşik Devletleri’nin 1776 yılında bağımsız devlet olarak kuruluşu ile su yüzüne çıkan bu Cumhuriyetçi süreç, Birinci Dünya Savaşı’na kadar devam edecek ve Cumhuriyetçilik, Birinci Dünya Savaşı sonrasında, farklı görünümlerde, bütün dünyada egemen yönetim biçimi olarak kabul görecektir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu süreç içinde, Türkiye Cumhuriyeti de Osmanlı İmparatorluğu yerine, Emperyalizme karşı verilen kanlı bir İstiklal Savaşı sonrasında kurulmuştur. *** Fransız Devrimi, (özellikle Türkiye’de) yeni güç kazanan sermaye sınıfının, o sıralarda “halk” olarak nitelenen esnaf ve tüccarın devrimi olarak görüldüğü ve böyle yorumlandığı için, Cumhuriyet Rejimi’nin arkasındaki esas güçlerden biri olan emekçilerin, yani işçi sınıfının ve onlara destek veren aydınların bu siyasal ve toplumsal ihtilaldeki rolü ve liderliği ihmal edilmiştir. Oysa, Napolyon’un yenilgisinden sonra Fransa’da yeniden iktidar olan krallık döneminde 1830 ve 1848 ayaklanmaları ve 1871 Paris Komünü denemesi doğrudan işçi sınıfı hareketleridir. Unutmayalım ki Komünist Manifesto da 1848 yılında yayımlanmıştır. Özetle, dünya tarihinde monarşiye karşı olan Cumhuriyet ile İşçi sınıfının liderliğine dayalı olan Sosyalizm, Fransız Devrimi’nde birlikte gelişen iki siyasal akım olarak ele alınmalıdır. *** Türkiye Cumhuriyeti’nin bugün içinde bulunduğu bunalım açısından, hem Cumhuriyet değerleri, yani Atatürk Reformları hem de işçi sınıfının, sadece kazanımları değil varlığı bile tehdit altındadır. Başta laiklik ve ifade özgürlüğü olmak kaydıyla, Temel Hak ve Özgürlükler, Anayasal güvencelere rağmen teker teker, pervasızca ihlal edilmekte... Emekçi sınıfların milli gelirden aldıkları pay gittikçe azalmakta... Ve yine emekçi sınıfların, özellikle işçi sendikalarının ve meslek odalarının, örgütlenme ve ifade hakları, sınırlanmakta ve kısıtlanmaktadır. Bu tehlikeler bağlamında, Cumhuriyetçiler ile Sosyalistlerin hem Cumhuriyet değerleri hem de emekçi sınıfların hakları ve özgürlükleri konularında ittifak etmeleri gerekli görünmektedir. Bu bağlamda Sosyalist/Komünist partiler tarafından yapılan değerlendirmelerin ve atılan adımların çok olumlu olduğunu düşünüyorum.",https://www.cumhuriyet.com.tr/yazarlar/emre-kongar/cumhuriyet-ve-sosyalizm-2121947
Emre Kongar,"Kavala, Demirtaş ve Yanardağ",24 Eylül 2023 Pazar,"Anayasa’sında “Hukuk Devleti” yazan Türkiye Cumhuriyeti’ndeki haksızlık, hukuksuzluk ve adaletsizlikler, Türkiye’nin kurucu üye kabul edildiği Avrupa Konseyi tarafından sürekli olarak eleştiriliyor. “Şahsım Devleti”, sadece bu eleştirileri değil, uymak zorunda olduğu Anayasa Mahkemesi kararlarını bile “kulak arkası” ettiği için, yine Anayasa’ya göre uymak zorunlda olduğu Avrupa İnsan Hakları Mahkemesi, (AİHM) kararlarına uymuyor. Yani çeşitli bahaneler uydurarak AİHM kararları bağlamında, Anayasa’yı ihlal ediyor. Özellikle Osman Kavala ve Selahattin Demirtaş konularındaki haksızlık ve hukuksuzluklar artık “yılan hikâyesine” döndü. *** Bu konulardaki haksızlık ve hukuksuzluklar “Şahsım Devleti” bağlamında devam ettirilirken bir de bunların üstüne Merdan Yanardağ’ın haksız ve hukuksuz olarak hapsedilmesi olayı yaşandı. (Barış Pehlivan’a, hapse atılması için, yapılan “negatif ayrımcılık” ise bambaşka bir yara.) TELE1 televizyonunun kurucusu ve yöneticisi olan Yanardağ’ın haksız ve hukuksuz olarak hapsedilmesi, sadece basit bir yargı olayı değil, Temel Hak ve Özgürlükler bağlamında, ifade ve basın özgürlüğü açılarından da çok daha vahim bir ihlal niteliği taşıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** AİHM kararına rağmen Kavala’yı serbest bırakmayan Türkiye hakkında “ihlal süreci” başlatan Avrupa Konseyi Bakanlar Komitesi, 22 Eylül’de Kavala’nın “bir suç işlediğine dair makul bir şüpheyi destekleyecek delillerin olmadığını” belirtti ve “derhal serbest bırakılmasını sağlamak için tüm tedbirleri alması gerektiğini” söyledi. Açıklamada ayrıca Anayasa Mahkemesi’nin Kavala’nın başvurusunu incelemek için kullandığı yaklaşık bir yıl beş aylık sürenin yeterince “hızlı” olmadığı da belirtildi. Komite, “Kavala’nın derhal serbest bırakılmasını sağlamaya yönelik müteaddit kararlarına rağmen Kavala’nın tutukluluğunun devam etmesinden derin üzüntü duyduğunu” bildirdi. Komite, ayrıca Demirtaş dosyasında da ilerleme olmadığı takdirde, konunun Aralık 2023’te yeniden ele alınacağını belirtti. *** Avrupa Konseyi Bakanlar Komitesi, Hâkimler ve Savcılar Kurulu’na, HSK’ye, davalarla ilgili tarihsel bir uyarıda da bulundu: “Hukukun üstünlüğü konusunda ciddi sorunlara rağmen” Komite, yetkililerin davayla ilgili “HSK’nin bağımsızlığı ve tarafsızlığına ilişkin önceki argümanlarında ısrar etmelerinden bir kez daha derin üzüntü duymuştur” dendi. Yine açıklamada “özellikle Hâkimler ve Savcılar Kurulu’nun yapısal bağımsızlığı konusunda Avrupa Konseyi’nin ilgili standartlarından ilham alması” gerektiği söylendi. *** Demirtaş ve özellikle Kavala davaları konusunda Türkiye’nin Anayasa’da belirtilen Hukuk Devleti kavramından nasıl saptığı ve Avrupa Konseyi tarafından nasıl eleştirildiği tarihe kaydedilirken, “Şahsım Devleti” yöneticileri, ülkenin yönünün yeniden Avrupa’ya döndüğünü ilan ediyorlar. Oysa tam bu sırada Avrupa Birliği’nin en üst organı olan Avrupa Parlamentosu da Türkiye’nin Avrupa standartlarının dışına düştüğünü saptıyor. Böylece Avrupa Birliği de Avrupa Konseyi’ne ilaveten Türkiye’yi dışlama yönünde önemli kararlar alıyor. *** Ülkeyi yönetenlerin, yeniden Avrupa’ya yöneldiğini belirttikleri Türkiye’nin, Avrupa ile olan ilişkileri, haksız ve hukuksuz uygulamalardan dolayı hızla zedelenir ve ülke gittikçe demokratik olmayan bir Ortadoğu devleti imajına doğru sürüklenirken... Merdan Yanardağ’ın, bu hukuk ve adalet sorunlarını katmerlendirecek bir biçimde tutuklanması, müthiş bir çelişki. Hem de iflası önlemek için Şimşek-Erkan ikilisinin Batı’ya ekonomik ve hukuksal güvenceler vermeye çalıştıkları bir dönemde yaşanıyor bu çelişki. Üstelik Merdan Yanardağ susturulamıyor ki: İçeriden de olsa yazılarıyla, kitaplarıyla, düşünceleriyle, dostlarıyla, hem gazetelerde hem de ekranlarda, “Devrimci Demokratik Direniş” için mücadelesini, artan bir etkinlikle sürdürüyor.",https://www.cumhuriyet.com.tr/yazarlar/emre-kongar/kavala-demirtas-ve-yanardag-2122635
Emre Kongar,Sağda ve sağ ile demokrasi niçin olmuyor? 1,08 Eylül 2023 Cuma,"Bence 14-28 Mayıs seçimlerinin en önemli siyasal dersi, sağda ve/veya sağ partilerle, “Demokratik Rejim”i gerçekleştirmenin çok zor ve hatta belki de olanaksız olduğudur. Neden? Önce neler olduğunun tarihsel özeti! Sağ ile Demokrasi deneyimi, Çok Partili Rejim’e geçilmesi ile ilk kez yaşandı ve sağ iktidarın “sivil darbesi sonunda” hüsranla bitti. “Milli Şef” İsmet İnönü, 1 Kasım 1945’te Meclis’i açış konuşmasında “Çok Partili Rejim”e geçileceğini ilan etti. (Bakınız DEVRİMİN VE KARŞI DEVRİMİN YÜZ YILI, Cilt I, s.150) Böylece hem İkinci Dünya Savaşı sonrasında, Faşizmin yenilmesiyle, bütün dünyaya egemen olan “Demokrasinin Zaferi” havasına uymuş oluyor hem de Cumhuriyet Rejimi’ni “Demokrasi ile taçlandırmayı” (ifade benimdir) umut ediyordu. Bu bağlamda, kökleri Birinci Meclis’teki “İkinci Grup”a kadar giden ve Terakkiperver Cumhuriyet Fırkası sonrasında Atatürk ile araları açılmış bulunan eski arkadaşları ile de arasını düzeltti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Demokratik Muhalefet” görevini de Atatürk’ün Başbakanlığını da yapmış olan Celal Bayar’a ve Toprak Reformu’nun çok yumuşak bir biçimi olan “Çiftçiyi Topraklandırma Kanunu”na, onunla birlikte karşı çıkmış olan üç arkadaşına emanet etti. Böylece, Bayar, Menderes, Köprülü ve Koraltan’ın öncülüğünde, toprak ağalarının çekirdeğini oluşturduğu Demokrat Parti kuruldu ve 1950 seçimlerinde sağ siyaset iktidara geldi. Ama ne yazık ki Demokrat Parti, sayesinde iktidara geldiği Demokratik Rejimi, geliştirmek yerine, katletti: CHP’nin mallarına el koydu. Kendisine oy vermeyen Kırşehir vilayetini ilçe yaptı. Osman Bölükbaşı gibi bir siyasal lideri, Ahmet Emin Yalman, Hüseyin Cahit Yalçın gibi yaşlı ve kıdemli gazetecilerle birlikte İnönü’nün damadı olan Metin Toker’i hapse attı. En sonunda da Tahkikat Encümeni Yasası ile, Anayasa’yı rafa kaldırarak, Cumhuriyet Dönemi’nin ilk darbesini yaptı. Sağ iktidarın temsilcisi olan Menderes’in bu Sivil Darbesi ne yazık ki Çok Partili Rejim’in ikinci darbesine, Demokratik Rejimi yeniden kurmak isteyen askerlerin 27 Mayıs karşı darbesine yol açtı. Böylece Çok Partili Rejim sayesinde iktidara gelen sağ siyasetin ilk deneyimi, Demokrasinin tahrip edilmesi olarak tarihe geçti ve Demokrat Parti’nin “demagojik yapısı, eylem ve söylemleri” kendisinden sonra gelen sağ iktidarlara da Demokrasi karşıtı tutum ve davranışlarında örnek oldu. “Sağ Siyasetle Yapılan İkinci Demokrasi Deneyimi” Bülent Ecevit tarafından Erbakan ile kurulan CHP-MSP iktidarı ile yaşandı ve yine hüsranla sonuçlandı. İki parti arasında Ceza Yasası’nın 141 ve 142. maddeleri uyarınca mahkûm edilen solcularla 163. maddesine göre mahkûm edilmiş olan sağcıların affedilmesi üzerine anlaşmaya varılmıştı. Ama oylama sırasında sağ siyasetin din kolundan gelen temsilcisi olan MSP, 163. madde mahkûmları affedildikten sonra Meclis’i terk ederek, verdiği söze ihanet etti. Böyle başlayan sağ siyasetin Demokrasi hazımsızlığı, sonunda Ecevit’in başbakanlığı bırakıp gitmesine yol açtı ve Mümtaz Sosyal’ın “Tarihsel Uzlaşma” dediği, solun sağ ile giriştiği bu ikinci Demokratik Rejim deneyimi de yine çöpe gitti. 1975’te Süleyman Demirel tarafından, bütün sağ partilerin ortaklığıyla kurulan Birinci Milliyetçi Cephe hükümeti, (sonradan İkinci Milliyetçi Cephe Hükümeti ve öteki hükümetlerle birlikte) başta eğitim olmak üzere, Demokratik Rejim’in bütün kurumlarını ve kurallarını yozlaştırdı. Ülkeyi bugünlere taşıyan 12 Eylül 1980 Askeri Darbesi’ne ve Demokratik 1961 Anayasası’nı ortadan kaldıran, devleti vatandaşın önüne geçiren 1982 Anayasası’na yol açtı. Derken ABD desteğiyle kurulan AKP, güya “Demokratik Rejim”i savunarak, “Yasaklara, yolsuzluklara ve yoksulluğa” karşıyız diyerek sağın bütün renklerini ve solun “kullanışlı aptallarını” (terim kendilerinindir.) (2010’un “Yetmez ama Evet”çilerini de diyebilirsiniz) dinci damar altında birleştirdi ve iktidar oldu... Böylece “Demokratik, Laik ve Sosyal Devlet” olma yolundaki Türkiye Cumhuriyeti sağ iktidar tarafından “Şahsım Devleti”ne dönüştürüldü. Kısa ve kalın hatlarıyla sağ siyasetin tarihsel özeti bu. Bu özetin arkasındaki nedenler Pazar günkü ikinci yazıya!",https://www.cumhuriyet.com.tr/yazarlar/emre-kongar/sagda-ve-sag-ile-demokrasi-nicin-olmuyor-1-2117041
Emre Kongar,Hıfzı Topuz: Bir anıt adamı daha kaybettik!,28 Eylül 2023 Perşembe,"Yazılarımda “Anıt Adam” sıfatını şimdiye kadar dört kişi için kullandım: Birincisi Prof. Nusret Fişek: Sağlık Bakanlığı Müsteşarı, Hacettepe Üniversitesi Kurucularından ve Mezuniyet Fakültesi Dekanı, Türkiye’de nüfus planlamasını bir kadın hakkı olarak başlatan kişi, tıbbın sosyalizasyonunu başlatan bürokrat ve akademisyen, Halk Sağlığı Ana Bilim Dalı kurucusu, Prof. Kurthan Fişek ve Prof. Gürhan Fişek’in babası. İkincisi Ali Sirmen: Tanıyorsunuz, biliyorsunuz. Üçüncüsü Uğur Mumcu: Tanıyorsunuz, biliyorsunuz. Dördüncüsü Hıfzı Topuz: Atatürkçü, Cumhuriyetçi, Demokrat, dünya çapında gazeteci, roman yazarı. Otobid ile zahmetsiz satış. Otobid Fiyatı Gör 4 Haziran 2011 tarihinde Cumhuriyet’teki yazımda Hıfzı Topuz için de “Anıt Adam” sıfatını kullanmış ve şöyle demiştim: “Artık yazar kişiliği, gazeteci kimliğini aşan, anıt adam Hıfzı Topuz bir kitap daha yazdı: ‘Hava Kurşun Gibi Ağır’, Nâzım Hikmet’in Romanı.” *** Çok yakın bir dostluğumuz vardı. Bakın “Eski Dostlar” adındaki kitabının “Gülümseyen Anılar” adıyla yeniden ve ilavelerle yapılan yeni basımında bu konuda neler yazmış: “Emre Kongar: ‘Eskimeyen Bir Dostluk’ başlıklı bölümde amcam Ekrem Kongar ile Kartal’da başlayan dostluğunu ve Şakir Eczacıbaşı ile kurduğumuz ‘Kültür Girişimi’nin oluşumunu anlattıktan sonra, ‘roman yazarı’ olması konusunda şunları anlatıyor: Sırası gelmişken şunu da belirteyim, Emre Kongar benim roman yazarlığımda ‘suç ortağım’dır. Bu ortaklık şöyle oldu: Ben Meyyâle’yi yazmıştım, bir gün Emre’ye anlattım ve kitabı Yapı Kredi’ye verdiğimi, basılıp basılmayacağını bilmediğimi, yanıt beklediğimi söyledim. Emre; ‘Sen Yapı Kredi’de kime verdin romanını’ diye sordu. ‘Galatasaray’daki büroya bıraktım.’ ‘Enis Batur’un haberi var mı?’ ‘Bilmiyorum, söylemişlerdir herhalde.’ ‘Ne zaman teslim ettin yazılarını?’ ‘Üç haftayı geçiyor.’ ‘Peki onlardan hiç telefon filan geldi mi?’ ‘Hayır, hiç ses çıkmadı.’ ‘Olmaz öyle şey, hemen kitabını geri al, bunu Remzi’ye verelim, Erol Bey’e nazım geçer, kitap üç ay içinde çıkar.’ ‘İyi ama Remzi basar mı Meyyâle’yi? Benim bir zamanlar Remzi Kitabevi ile bir deneyimim olmuştu da’ dedikten sonra o olumsuz deneyimini anlatıyor ve benim şu sözlerimle devam ediyor: ‘Sen hemen ver o kitabını bana. Ben Erol Bey’e iletirim.’ Ben de verdim. İyi ki vermişim. Yapı Kredi’de belki de hâlâ sıra bekleyecektim. Bu konuşmamızın hemen ardından ben Birinci İstanbul Kültür Kongresi için İzmir’e gittim, Emre de geldi; ‘Tamam’ dedi, ‘Senin kitap çıkıyor. Öneriyi Remzi’nin sahibi Erol Bey’e götürdüm, çok sevindi.’  ‘Elbette’ dedi, ‘Hemen basalım.’ Ertesi gün İzmir’de Emre’yle Tamer Levent’in yönettiği bir TV konuşmasına çıkıyoruz. Konu, Kültür Kongresi ama Emre on dakika benim kitabın tanıtımını yapmaz mı? Hem de ne sözler: ‘Bu bir olaydır, yıllardır iletişimci olarak tanıdığınız Hıfzı Topuz bir roman yazdı...’ Kongre açıldı, gündemdeki maddeler görüşülürken Emre yine bana övgüler döşenmez mi, nereye gizleneceğimi şaşırdım. Meyyâle’yi, Taif’te Ölüm izledi, onu Paris’te Son Osmanlılar. Bunların başarısını, her şeyden önce Emre’nin katkılarına borçlu olduğumu her fırsatta belirtirim. Son olarak da 1999 sonbaharının son günlerinde yine Şakir’in evinde bir toplantıdaydık. Söz yine nereden nereye geldi, anımsamıyorum ama, o sırada ben Sabahattin Ali’yi nasıl tanıdığımı anlattım. Emre; ‘Tamam’, dedi, ‘Hemen bunları yazacaksın. Yahu, senin daha yazmadığın neler var, hani şu Paris’teki evinde Melih ve Çetin’in kavgalarını da yazsana.’ İşte Eski Dostlar da bu  kışkırtmalardan kaynaklandı. Beni, Emre roman yazarı yaptı.” *** Hıfzı Topuz’un bana yönelttiği bu övgüler sizi yanıltmasın: Her “Anıt Adam” gibi kendi nitelik ve yetenekleriyle değil, dostlarıyla övünürdü. Dünya gazeteciliğine, Türkiye’nin basın tarihine ve edebiyatına yaptığı katkılar unutulmayacaktır... Derya gibi bir adamdı Hıfzı: Benim katkım, o Deryada tek bir damla bile değildir!",https://www.cumhuriyet.com.tr/yazarlar/emre-kongar/hifzi-topuz-bir-anit-adami-daha-kaybettik-2124133
Emre Kongar,Sadece faiz artırmakla güvenilir olunmaz,14 Eylül 2023 Perşembe,"Din referansıyla “Nas” adına, “Allah’ın Emri” diyerek faizleri indiren ve fiyat artışlarını “Hiperenflasyona” doğru şahlandıran Şahsım Devleti, “Kur Korumalı Vadeli Mevduat” ile birlikte bütün kaynakları da tüketince, iflas tehlikesiyle karşı karşıya kaldı. İflası önlemek için iç ve dış yeni kaynaklar bulmak gerekiyordu. Bunun için bir yandan, enflasyon ile zaten yoksullaştırılan halk, artırılan ve iki kez üst üste tekrarlanarak alınan vergilerle iyice bunaltılmaya ve açlık sınırına itilmeye başlandı... Öte yandan da yatırım ve borç bulmak için iç ve dış sermaye çevrelerine, abuk sabuk iktisat ve maliye politikalarından vazgeçilip ciddi önlemler alınmaya başlandığı mesajı verilmeye çalışıldı: Eski Hazine ve Maliye Bakanı Mehmet Şimşek yeniden Hazine ve Maliye Bakanlığı’na ve Batı sermayesi çevrelerinin tanıdığı bir bankacı olan Hafize Gaye Erkan da Merkez Bankası Başkanlığı’na atandı. Şimşek klasik iktisat politikalarına dönüldüğünü ilan ederken, Erkan da faizleri yükseltmeye girişti. Ama gerek iç gerekse dış sermaye çevreleri bu kişileri ve bu kişilerin çabalarını yeterli görmedikleri için, Türkiye birkaç milyar dolarlık Körfez Ülkeleri Sermayesi dışında yeni bir kaynak bulamadı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun en önemli nedeni, sermayenin aradığı güven duygusunun henüz tesis edilememiş olmasıdır. *** Türkiye iç ve dış sermaye çevrelerine niçin güven veremiyor: Bunun iki sebebi var: Birinci olarak, “Şahsım Devleti”, tek bir kişinin duygu ve düşünceleriyle yönetildiği ve “Şahıs”, çok hızla 180 derecelik dönüşler sergilediği için, bugüne kadar izlenen yanlış politikalara ters olan yeni kararların ne kadar süreceği konusunda bir güven yok. İkinci olarak, güven duygusu sadece maliye ve ekonomi politikaları ile değil, Hukuk Devleti ve onun güvencesi olan Bağımsız Yargı ile verilebilir. Oysa bugün Türkiye’de ne Hukuk Devleti’nden ne de Bağımsız Yargı’dan söz etme olanağı vardır: Merdan Yanardağ, Barış Pehlivan, Can Atalay, Gezi Mahkûmları, 28 Şubat Mahkûmları, Osman Kavala, Selahattin Demirtaş olayları... Başta TELE1 olmak üzere, televizyonlar üzerindeki RTÜK denetimi ve cezaları... Başta Cumhuriyet Gazetesi olmak üzere, gazeteler üzerindeki BİK baskısı, yargı kararları, sansürler, yasaklar ve çeşitli saldırılar... Serbest piyasa koşullarını arayan iç ve dış sermaye çevrelerine hiç de güven vermemektedir. *** Belki de bu gerçekler karşısında, Mehmet Şimşek bile “Hukuk Devleti” konusunda birtakım ilkeleri anımsatmak gereğini duymaktadır. Ama “Şahsım Devleti”, “Hukuk Devleti” ve “Bağımsız Yargı” konusunda “Kös dinlemiş” bir tutum ve davranış sergilemektedir. Bu tutum ve davranış böyle sürdüğü sürece, Türkiye iflastan kurtulmak için, yeni sermaye ve borç beklemeye daha uzun müddet devam edecek gibi görünüyor.",https://www.cumhuriyet.com.tr/yazarlar/emre-kongar/sadece-faiz-artirmakla-guvenilir-olunmaz-2119040
Emre Kongar,‘Milli gururumuzu’ hazmedemeyenler,05 Eylül 2023 Salı,"Ne yazık ki bu iktidar bütün ortak değerlerimizi yok etti: Artık ne yurtseverlikte, ne özgürlükte, ne demokraside, ne adalette, ne milli bayramlarımızda, ne dini bayramlarımızda, ne de milli başarılarımızda duygudaşlık kaldı! Örneğin, Kadın Milli Voleybol takımımızın Avrupa Şampiyonluğu gibi gerçekten “Milli Gururumuz” olan, Türkiye’nin çağdaşlığını, kadın özgürlüğünü ve spordaki başarısını simgeleyen bir zaferi bile hazmedemeyen, karalamaya çalışanlar var. *** Önce olayı anımsayalım: Brüksel’deki maçta Kadın Milli Voleybol takımımız, finalde son Dünya Şampiyonu Sırbistan’ı 3-2 yenerek Avrupa Şampiyonu oldu. Bu şampiyonluğun anlamını, yarı final maçını Cumhuriyet Gazetesi’nde anlatan gazetemizin Avrupa’daki gözü kulağı, başarılı mizah yazarımız Erdinç Utku, Pazar günkü yazısında şöyle belirtiyordu: “Laf döndü dolaştı ve ‘Türkiye’de kadınların voleybol oynamasının ve başarılı olmasının aslında normal bir voleybol maçı ya da şampiyonasından çok daha fazlasını’ ifade ettiğine geldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kadın takımımız çağdaşlığın ve Cumhuriyetin sembolüydü ve bu nedenle de Türkler için bu maç bir voleybol maçından çok daha fazlasıydı! Başımızdaki gerici ve baskıcı rejime bir tepkiydi.” *** Yorumlara “Gurur Duyanlar” ile başlayalım. Türkiye Voleybol Federasyonu Başkanı Mehmet Akif Üstündağ: “Voleybol bu ülkeye tarihinde ilkleri yaşatıyor. Almadığmız tek bir kupa kaldı, o da olimpiyat şampiyonluğu. İnşallah bu takım olimpiyatta da derece alacak. Bu ülkenin gururu olduysak ne mutlu takımıma. Bu ülkeye inanılmaz bir tablo yaşattık. Bütün paydaşlara teşekkür ediyorum. Kulüplerimizin, antrenörlerimizin camiamızın büyük payları var.” Takım kaptanı Eda Erdem: “Cumhuriyetimizin 100. yılında çok iyi bir sezon geçiriyoruz. Çok iyi bir ekibiz. Tüm ülkeyi arkamızda birleştirdiğimiz için çok mutluyuz. Çok güzel bir maç oldu Sırbistan’la ve yoğun duygularla kazandık. Önce olimpiyat kotasını almak istiyoruz.” *** Kupayı 2003’te Polonya’ya, 2019’da da Sırbistan’a finalde kaptıran kadın voleybolcularımız bu yıl Sırbistan’ı yenerek 2019’un rövanşını aldı. Ama “Milli Gurumuzu” hazmedemeyenler de vardı. Medyaya, “Milli başarıyı hazmedemediler: Gericiler de tek ses oldu” başlıklarıyla yansıyan tepkiler şöyle özetlenmiş: “Daha önce pek çok kez kadınları hedefine alan, AKP’ye yakınlığıyla bilinen İlmi ve Fikri Araştırmalar Merkezi Başkanı İhsan Şenocak, şu paylaşımı yapmış: “Hilaliyle ‘La ilahe illallah’ı, yıldızıyla ‘Muhammedurrasullah’ı remzeden BAYRAĞIMIZIN renginde ceddimiz Alparslan’dan Hüdavendigar’a bütün şehitlerin kanı var. BAYRAK bize ne için yaşayıp, hangi gaye uğrunda öleceğimizi hatırlatır. LGBT’cinin üzerinde olması şeref değil, zillettir.” “Daha önce üniversiteler için ‘fuhuş yuvası’ diyen Prof. Dr. Ebubekir Sofuoğlu da şu ifadeleri kullanmış”: “Hani sporcunun zeki, çevik ve ahlaklı olması önemliydi? Lezbiyenlik ahlaklılık mıdır? Yavrularımızı tehdit eden lezbiyenliğe bulaşmış bu kupayı reddediyorum. Lezbiyenlik şampiyonlukla meşrulaşacaksa, dünya çapında başarılı bir hekim de organ mafyası ile çalışabilir öyle mi?” “Müdafa-i İslam Hareketi Başkanı Erdem Özveren de şöyle demiş”: “Bizim Neye Sevinip Neye Sevinmeyeceğimizi, Neyi Tebrik Edip, Neyi Hoş Görmeyeceğimizi ALLAH ve Rasulü (Sav) Belirler, İslam Belirler. ALLAH’ın Haram Kıldığı Eşcinselliği-Çıplaklığı veya Herhangi Yasakladığı Birşeyi Hoş görmekten, Tebrik Etmektense Canımızı Al Ya Rabbi..” *** Cehalet, kör inanç ve çıkarcı siyaset buluştukları zaman birbirlerini destekliyor ve başta özgürlük, eşitlik ve adalet olmak kaydıyla, önüne çıkan bütün milli ve manevi değerleri yok ediyor!",https://www.cumhuriyet.com.tr/yazarlar/emre-kongar/milli-gururumuzu-hazmedemeyenler-2115990
Emre Kongar,30 Ağustos 2023 tarihli Cumhuriyet,31 Ağustos 2023 Perşembe,"Sevgili ve değerli okurlarım... Cumhuriyet Gazetesi dün, 30 Ağustos 2023 tarihinde, Cumhuriyetimizin 100’üncü, Büyük Zafer’in 101’inci yılında tarihsel önemde bir sayı yayımladı. Bu sayıda katkısı olan tüm yönetici, gazeteci ve yazar arkadaşlarımı yürekten kutluyorum. Bu yazımı, gazetemizin hem 2023 Türkiye’sine ışık tutan, yol gösteren niteliğini vurgulamak hem de Büyük Zafer’i ve Cumhuriyet’i anlatan haber ve yazıları bir kez daha dikkatlerinize sunmak için yazıyorum! *** Gazetenin manşeti, yukarda da görüldüğü gibi: Bir Ulusu Kurtaran ‘Büyük Zafer’in 101. Yılı UNUTMAYIZ VAZGEÇMEYİZ Coşkuyla Kutlayacağız olarak atılmıştı. Haber, manşetin altındaki spot olarak “Türk Ulusu, ulu önder Mustafa Kemal Atatürk’ün başkomutanlığında Büyük Taarruz’la hem kurtuluşun hem de laik ve modern Türkiye’nin önünü açtı. Tüm unutturma ve karalamalara karşın yurttaşlar, her 30 Ağustos’ta olduğu gibi büyük zaferin 101. yılında laik, çağdaş ve bağımsız Türkiye’den vazgeçmeyeceğiz” diye devam ediyor ve 8-9-10-11-12-13-14-15-16 numaralı sayfaların 101. yıla özel olduğu belirtiliyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu sayfalarda Alev Coşkun’un “30 Ağustos Savaşı’nın Stratejik Planı...” başlıklı ayrıntılı bir yazısı ve “Atatürk, Savaşı ve Zaferi Anlattı” başlıklı bir makalede Atatürk’ün, Başkomutan Savaşı’nı, kendi sözleriyle anlattığı bir konuşması vardı. *** Dün gazetemizin birinci sayfasında, sol başta “30 Ağustos Zaferi Cumhuriyetin Yolunu Açtı” başlığıyla bir de başmakale yayımlanmıştı: Dumlupınar Zaferi ile Cumhuriyet yolculuğu arasındaki ilişkiyi açıklayan ve “19 Mayıs 1919 Milli Mücadele’nin resmi başlangıç tarihidir; 30 Ağustos 1922 de Milli Mücadele’nin sonuç zaferidir” diye başlayan bu yazıda, “Atatürk, daha Harp Okulu öğrencisi iken ‘Dava, yıkılmak üzere bulunan bir imparatorluktan yeni bir Türk devleti yaratmaktır’ demişti” denilerek bu savaşın arkasındaki lider iradesinin yani Mustafa Kemal Atatürk’ün siyasal ve ideolojik hedefi de vurgulanıyordu. Yine birinci sayfada, CHP Genel Başkanı Kemal Kılıçdaroğlu’nun “Atatürk’ün Bize Öğüdü” başlığıyla Cumhuriyet için yazdığı özel yazının ana fikri yer almıştı: “Atatürk, 30 Ağustos’la menzile ermiş Milli Kurtuluş Savaşımızın, gerçek anlamda bir zafere dönüşmesi için ‘askeri zaferlerimizin, iktisadi zaferlerle taçlandırılmasını’ şart koşuyordu. Çünkü Atatürk, ekonomik zaferleri olmayan bir ülkeyi esir bir ülke olarak nitelendiriyordu.” Yazarımız Sinan Meydan “Büyük Zaferi Anlamak” başlıklı yazısında “Tam bağımsız ve çağdaş Türkiye Cumhuriyeti bu zaferin eseridir. Büyük Zafer, sadece Türk ulusunu bağımsızlığına ve özgürlüğüne kavuşturan ulusal ölçekte bir zafer değil, aynı zamanda bütün mazlum uluslara özgürlük ve bağımsızlık yolunu açan uluslararası ölçekte bir zaferdir” diyor ve bu zaferin arkasındaki bilime olan inancı vurguluyordu. Zülâl Kalkandelen, Mudanya’dan başlayacak önemli bir yürüyüş haberini de verdiği ve bu ilçemizdeki Cumhuriyet kazanımlarını anlattığı, “Mudanya’da hiç sönmeyen Cumhuriyet meşalesi!” başlıklı yazısını şöyle bitiriyordu: “Tüm bunlara ek olarak, Mudanya Belediye Başkanı Türkyılmaz’ın 11 Ekim Mudanya Mütarekesi’nin 101. yılı kutlamalarının hemen ardından, Ankara’ya bir Cumhuriyet Yürüyüşü başlatacağını öğrenmek, umudumu güçlendirdi. Mudanya’yı simgeleştiren mücadele ruhunu Çankaya’ya taşımanın, özellikle de muhalefetin sokağı fazlasıyla ihmal ettiği bir dönemde anlamı büyük.” Müjdat Gezen “Mustafa’m, Kemal’im, Atatürk’üm, bugün 30 Ağustos, sana geldik. ÖZÜR DİLEMEYE...” diyerek mevcut rejime eleştirisini dile getirmişti. Öztin Akgüç, “Onur ve bağımsızlık zaferi” başlıklı yazısında “30 Ağustos zaferiyle, 1699 Karlofça Antlaşması’yla başlayan yenilgi, toprak kaybı süreci sonlanmış; yükseliş, bağımsız Türkiye Cumhuriyeti kuruluş sürecine girilmiştir” diyerek tarihsel bir saptama yapmıştı. Emekli General Nejat Eslen “Zafere giden yolda Büyük Taarruz” adlı makalesinde “Eğer Clausewitz bu muharebeyi izleyebilseydi, eminim ki ‘Ben kitabımı bunu anlatabilmek için yazmıştım’ derdi” sözleriyle takdirini dile getirmişti. *** Elbette haberlerimizin ve yazarlarımızın 30 Ağustos göndermeleri yukardaki örneklerle sınırlı değil... Yerim dar olduğu için yukarıdaki örneklerle yetindim. 30 Ağustos 2013 tarihli sayımızın birinci sayfasını süsleyen Nâzım’ın şu dizeleriyle bu zaferi bir kez daha kutlayalım: Sarışın bir kurda benziyordu. Ve mavi gözleri çakmak çakmaktı. Yürüdü uçurumun başına kadar, eğildi, durdu. Bıraksalar İnce, uzun bacakları üstünde yaylanarak ve karanlıkta akan bir yıldız gibi kayarak Kocatepe’den Afyon ovasına atlayacaktı. NÂZIM HİKMET Kurtuluş Savaşı Destanı’ndan",https://www.cumhuriyet.com.tr/yazarlar/emre-kongar/30-agustos-2023-tarihli-cumhuriyet-2114312
Emre Kongar,Merdan Yanardağ niçin serbest bırakılmalıdır,06 Temmuz 2023 Perşembe,"Sevgili okurlarım, bugün yine TÜİK’in bastırılmış enflasyon oranı açıklandı; memur ve işçilere bu orana göre güya zam yapılacak, dar ve sabit gelirliler yine gelir kaybına uğrayacak. Bu gerçekleri topluma aktarmakla yükümlü olan TELE1’in kurucusu ve genel yayın yönetmeni, benim 18 Dakika programındaki ortağım Merdan Yanardağ, haksız ve hukuksuz bir uygulama ile hapiste. Merdan Yanardağ, AKP Milletvekili Ensarioğlu’nun terör örgütü ve yöneticisi hakkındaki sözleri üzerine iktidarın politikaları hakkındaki yorumlarında, “terör örgütü propagandası” suçlamasıyla gözaltına alındı ve tutuklandı. Avukatı Bilgütay Durna, bu tutuklama kararına karşı itiraz etti. Durna’nın itiraz dilekçesi Merdan Yanardağ’ın niçin salıverilmesi ve tutuksuz yargılanması gerektiği konusunda önemli gerekçeler ileri sürdüğü için aşağıda, TELE1’in haber sitesinde yayımlanan metni alıntıladım. *** TELE1 Genel Yayın Yönetmeni Merdan Yanardağ, AKP ile Abdullah Öcalan’ın yeniden görüşerek tekrar çözüm sürecine başlayabileceklerini anlatmak için söylediği sözler nedeniyle trollerin hedefi oldu. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Yanardağ’ın sözleri bağlamından koparılarak sosyal medyada montajlanmış bir video ile servis edildi. Yanardağ, trollerin çarpıtması nedeniyle tutuklanarak eski adı Silivri Cezaevi olan Marmara Cezaevi’ne gönderildi. Yanardağ’ın tutukluluğuna itiraz eden avukatı Bilgütay Hakkı Durna, itiraz dilekçesindeki öne çıkan bölümleri TELE1’de yayımlanan Gerçeğin İzinde programında anlattı. Durna, itiraz dilekçesinde öne çıkan kısımları şu sözlerle ifade etti: “Bu dosyada suç yok. Anayasa Mahkemesi bir dizi dosyada demiş ki ‘Sen tutuklamaya böyle bakamazsın sen terörle mücadele 7/2’ye böyle bakamazsın’ ve biz bunu söyledik dilekçemizde. Dedik ki ‘CMK’de tutuklama istisnadır. Ve sizin buna uymanız gerekiyor.’ Niye uymanız gerekiyor? Çünkü anayasa diyor ki ‘hâkimler bağımsızdır ama anayasa ve yasalara göre karar verirler.’ ‘Siz bağımsız olmayı anayasa ve yasalara göre karar vermemek olarak mı algılıyorsunuz?’ sorusunu sorduk. Ve ardından usul ve esasa ilişkin itiraz taleplerimizi dile getirdik. Çok dillendirildi... Birincisi gerekçesiz olmasını özellikle vurguladık. Dedik ki ‘bize gerekçeli kararları yazmalısınız.’ Bunu ısrarla talep edeceğiz. ‘Taleplerimizi reddedebilirsiniz, farklı yorumlayabilirsiniz ama bunu gerekçelendirmelisiniz’ dedik. Birincisi bu... İkincisi ‘hata yaptınız dedik.’ ‘7’ye 2 katalog suç mu’ bunu işledik. Sonra kaçma şüphesi vs. gibi hususları işledik. Ve nihayetinde düşünce ve ifade özgürlüğü kısmını işledik. Nihayetinde de suç unsurlarının oluşmadığını bir bütün olarak tartıştık. 5-6 gündür bir montaj kelimesi gidiyor. Bizim zaten en baştan beri söylediğimiz şey bu ‘değil’ diyoruz. Yanardağ’ın sözleri 10 dakikalık kısımda yer alıyor. 1 dakika 2 saniyelik bölüm cımbızlanarak yeni bir video oluşturulmuş. Bu artık Merdan Yanardağ adına yeni bir konuşma ortaya çıkartılmış. Bu Merdan Yanardağ’ın konuşması değildir artık. Yanardağ’ın konuşması o sözlerden oluşsa bile bu Merdan Yanardağ’ın düşünceleri değildir. Cumhuriyet Savcısı sosyal medyadaki 1 dakika 2 saniyelik video ile değil benim hafta sonu yarım saatimi ayırarak çıkarttığım bu tabloyu basit bir bilir kişi incelemesiyle yapabilecekken 24 saat içerisinde Merdan Yanardağ’ı apar topar tutuklamayı tercih etmişlerdir. Israrla bunu vurguladık.” Durna, itiraz sürecinin uzamasına da izin vermeyeceklerini belirterek “Verdiğimiz dilekçenin sonucunu 10 gün sonra almak istemiyoruz” dedi. *** Sevgili okurlarım, itiraz dilekçesinde açıkça belirtildiği gibi Merdan Yanardağ’ın tutuklanması hem Anayasa’ya hem yasalara hem de Anayasa Mahkemesi kararlarına aykırı görünmektedir. Kendisi neredeyse her hafta Adliyeye gidip ifade vermektedir ve hakkında iki kez yurtdışına çıkma yasağı konmuştur: Yani kaçma şüphesi de yoktur. *** Bu yazı, Yanardağ tutuklanalı beri art arda yazdığım yazıların beşincisi: Dilerim siz bu satırları okuduğunuz zaman, mantık, ahlak ve hukuk gereği olarak, Merdan Yanardağ zaten serbest bırakılmış olur.",https://www.cumhuriyet.com.tr/yazarlar/emre-kongar/merdan-yanardag-nicin-serbest-birakilmalidir-2096668
Emre Kongar,Merkez Bankası ve hapistekiler,27 Ağustos 2023 Pazar,"Bugünkü yazım, doğrudan doğruya, Hazine ve Maliye Bakanı Mehmet Şimşek ve T.C. Merkez Başkanı Hafize Gaye Erkan’ın aldıkları ekonomik kararlarla varmak istedikleri hedef ile... İçeride haksız ve hukuksuz olarak hapis yatanlar arasındaki ilişki! *** Önce Şimşek-Erkan ikilisinin hedefini özetleyelim: Bu iktidar, ülkeyi refaha kavuşturmak yerine kendi oligarşisini zengin etmeyi hedeflediğinden dolayı, Türkiye’nin refahı için gerekli olan bütün iç ve dış tasarruf, borç ve yatırım kaynaklarını tüketti. Bu süreçte, geniş halk kitleleri, orta sınıf ve özellikle de dar ve sabit gelirli emekçiler yoksullaştırıldı ve onlardan alınan para, oligarşinin yani iktidar yandaşlarının cebine aktarıldı. 21 yıl boyunca, ülkenin yaklaşık üç buçuk dört trilyon dolar dolayındaki servet ve gelirinin oligarşiye nakli sonunda, iflas edilip “hiperenflasyon” ile karşı karşıya kalınınca, içeriden ve dışarıdan kaynak, yani sermaye ve borç aranmaya başlandı. İşte Şimşek-Erkan ikilisinin izlemeye çalıştıkları “Ortodoks politikalar” yani klasik Kapitalist Liberal, “krizden çıkış modeli”... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İç ve özellikle dış kaynaklardan doğrudan sermaye ve/veya borç bulmak için: “Güven tesis etme hedefine” yöneliktir. Azgelişmiş ve Gelişmekte Olan ülkelerde görülen bu kriz ikili bir süreç sonunda ortaya çıkar: İktidar hem de sömürüyü, yani kendi oligarşisine gelir ve servet aktarımını, (yolsuzluklar dahil) her yolu kullanarak hızlandırır... Hem de bu nedenle zorunlu olarak otoriterleşir. Bu iki süreç, birbirini destekler ve birbirini güçlendirir. Bunun sonucu, kaçınılmaz olarak iflastır. İşte o zaman iflası önlemek için yerli ve yabancı sermaye ve borç ihtiyacı doğar... Bunun için IMF’ye başvurulur: IMF, önerdiği reçete ile tüketimi kısar, ücretleri reel olarak düşürür, vergileri artırır, böylece iç ve dış sermaye sahiplerine güvence verir... Sözleşme imzalanınca da bunu belirtmek için küçük bir miktar borç verir. Bu sözleşme ve borç, uluslararası piyasalara bir güvencedir: Bu güvence üzerine iflastan kurtulmak isteyen ülkeye, yavaş yavaş sermaye ve borç girişi başlar. İşte Türkiye’de Şimşek-Erkan ikilisi bu reçeteyi, IMF ile anlaşma imzalamadan, uygulamaya soktu ve Merkez Bankası’nın faizi yüzde 25’e yükseltmesiyle, iç ve dış sermaye çevrelerine “güvence vermekte” kararlı olduğunu vurgulamaya çalıştı. *** Acaba bu ikilinin izlediği bu klasik ekonomi politikası iç ve dış çevrelere yeterli bir “güvence verebilir mi”? İşte tam bu noktada, “Şahsım Devleti” kavramına, “Yargı Bağımsızlığının” yok edilmiş olmasına, Merdan Yanardağ, Barış Pehlivan, Osman Kavala, Mücella Yapıcı, Can Atalay, Selahattin Demirtaş olaylarına ve bunlara benzer yargı vakalarına geliyoruz: İç ve dış sermaye çevreleri, “güven” için ülkenin ekonomisi kadar siyasal istikrarına da bakıyorlar ve soruyorlar: 1) Geçen yıllarda sık sık tanık olduğumuz gibi, bu her iki kişi de bir gecede görevlerinden alınıp yerlerine “Nas” diyenler getirilebilir mi? 2) İnsanların, özellikle de gazeteci, yazar, aydın ve politikacıların haksız ve hukuksuz oldukları iddia edilen kararlarla, bağımsız olmayan bir yargı tarafından hapse atıldığı bir siyasal düzende, benim sermayem, benim param, benim yatırımım, benim alacağım ne kadar güvende olabilir? *** Özetle “güven” duygusu, sadece ekonomik politikaların değil, rejimin demokratikliğinin ve Hukuk Devleti’nin güvencesi olan yargı bağımsızlığının da bir sonucudur... Tek başına ekonomik kararlar uluslararası camiada güven yaratmaya yetmez!",https://www.cumhuriyet.com.tr/yazarlar/emre-kongar/merkez-bankasi-ve-hapistekiler-2112919
Emre Kongar,Ahlak sorunu,20 Ağustos 2023 Pazar,"Değerli ve sevgili okurlarım... Omzumun kırılması dolayısıyla yazı yazamadığım dönemde, ülkemizin ve dünyanın güncel sorunlarını izlerken, bunların arkasında yatan temel belirleyicilere, yani ana nedenlere daha yakından bakmaya çalıştım. Elbette dünyamızın ve ülkemizin birinci temel sorunu, doğal kaynakların tükenmesidir. İkinci olarak gelişmiş ülkeler arasındaki egemenlik rekabeti dünyamızın önemli bir istikrarsızlık kaynağıdır. Üçüncü büyük sorun kaynağı ise üretim ilişkilerindeki yaygın insan sömürüsüdür. *** Peki yöneticiler bu sorunlarla nasıl başa çıkmaya çalışmaktadırlar? Ne yazık ki bu sorunun yanıtı çok olumsuz bir gerçeği ortaya koymaktadır: Otobid ile zahmetsiz satış. Otobid Fiyatı Gör Devletleri yöneten politikacılar, büyük askeri ve endüstriyel güçler, bu sorunlarla başa çıkmak için, tüm dünyayı, tüm insanlığı, hatta ülkelerinde yaşayan tüm vatandaşları bile dikkate almıyorlar... Genellikle sadece kendi iktidarlarının devamını hedefleyen politikalar izliyorlar. Elbette bu yanlış, Demokratik ülkelerde daha belirsiz, Otoriter ve Totaliter ülkelerde daha belirgin olarak ortaya çıkıyor! *** Toplumların ahlak düzenleri, esas olarak içinde bulundukları üretim ilişkilerine göre biçimlenir... Daha doğrusu biçimlenirdi! Örneğin din-tarım nitelikli feodal toplumlardaki ahlak düzeni feodal ahlaktır. Kapitalist, kentsel endüstri toplumlarındaki ahlaka, kapitalist, kentsel-endüstriyel ahlak deniyor. Sovyetler Birliği’nin çöküşünden sonra zayıfladığı öne sürülen sosyalist ahlak ise sadece soyut ve ideolojik olarak değil, somut ve siyasal olarak da, farklı niteliklerle bile olsa, bazı ülkelerin yönetimlerinde ve pek çok parti programlarında varlığını hâlâ sürdürmektedir. Ama insanları bölerek yönetmek isteyenler, üretim ilişkilerine ek olarak, bütün insanları çapraz kesen din, mezhep, ırk ve milliyet kimliklerini üretmişler ve ahlak anlayışlarını bu kimliklere göre yeniden biçimlendirmeye başlamışlardır. *** Bu farklı kimliklere göre biçimlenen ahlak anlayışlarına rağmen insanlığın ortak ahlak değerleri de vardır: Adalet, özgürlük, fırsat eşitliği, dayanışma gibi ilkeler... Dürüstlük, güvenilirlik, çalışkanlık, vefa, gibi kişisel özellikler... Bu evrensel ahlak değerlerinin örnekleri olarak düşünülebilir. *** Demokratik ülkelerdeki ahlak anlayışı, nispeten çoğulcudur: İktidardan yana olsunlar, olmasınlar, bütün vatandaşları, bütün farklı kimlikleri, eşit kabul eder; en azından böyle kabul ettiğini belirtir... Evrensel ahlak değerlerine ve meslek ahlaklarına da saygı duyar. Otoriter ve totaliter ülkelerdeki ahlak anlayışı ise tekçi, tekilcidir: Sadece iktidardan yana olanları eşit vatandaş olarak görür, iktidardan yana olmayanlara düşman muamelesi yapar... Ne evrensel ahlak değerlerine ne de meslek ahlaklarına saygı duyar! *** Günümüz dünyasının ve günümüz Türkiye’sinin en önemli sorunu bence ahlak sorunudur!",https://www.cumhuriyet.com.tr/yazarlar/emre-kongar/ahlak-sorunu-2110494
Emre Kongar,İstanbul İstanbullularındır,25 Ağustos 2023 Cuma,"İstanbul, İstanbullularındır: Yani “Şahsım Devleti”nin yöneticisi olan “Şahsın” değildir! *** “Şahsım Devleti” uygulamaları ve Recep Tayyip Erdoğan İstanbul’a ihanet etmiştir! Bunu ben söylemiyorum: Bizzat Recep Tayyip Erdoğan söylüyor! 21 Ekim 2017’de “Uluslararası Şehir ve Sivil Toplum Kuruluşları Zirvesi”nde İstanbul ile ilgili konuşan Erdoğan, şöyle dedi: “Kadim şehirlerin en önemli güzelliği, ana karakterlerini kaybetmeden yeniyi bünyelerinde eritmesi, özlerinden katarak yeniden yoğurmasıdır. İstanbul bu açıdan gerçekten müstesna bir şehirdir. Ama biz bu şehrin kıymetini bilmedik, biz bu şehre ihanet ettik, hâlâ da ihanet ediyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ben de bundan sorumluyum.” *** Ben 1941 yılında İstanbul’da doğdum. 1959 yılına kadar bu kenti, Fatih’inden, Aksaray’ından, Şişli’sine, Nişantaşı’sına, kadar, iliklerime kemiklerime sindirerek yaşadım. 1983 yılında, darbecilere karşı, sakalımı, onurumu ve özgürlüğümü korumak için Hacettepe’den istifa ettiğimden beri de kentime geri döndüm. İstanbul’un akciğerine, Menderes döneminde saplanan Hilton Oteli hançeri ile başlayan yağma, 1980 darbecilerinin “İstanbul Nazım Planı”nı iptal etmesiyle 1980’lerden sonra iyice yoğunlaştı. Dolayısıyla, doğduğum bu kenti nasıl yağmalandığına bizzat tanık oldum. Bu yağma, 1980 darbecilerinden sonra Özal dönemi ile artarak devam etti. Çünkü, kentin en kritik, en değerli yerlerine yapılacak inşaat izinlerinin (turizm yatırımı gerekçeleriyle) Ankara’ya aktarılması Özal döneminde başladı. Dalan ve Sözen dönemlerinde ciddi bazı düzeltmeler yapılmaya çalışıldıysa da 1994 yılında Erdoğan’ın Belediye Başkanı seçilmesiyle, (kendisinin de itiraf ettiği gibi) bu yağma tam bir ihanete dönüştü. Erdoğan’dan sonra gelen başkanlar da ne yazık ki bu süreci engelleyemediler. Derken Erdoğan 2003 yılından sonra Başbakan, 2014 yılından sonra da Cumhurbaşkanı olarak İstanbul’u iyice “sahiplendi”. Ben bütün bu dönemin öyküsünü, 1940’ların, 1950’lerin İstanbul’u ile birlikte İSTANBUL adlı kitabımda anlattım. Bu kitabı okursanız İstanbul’a yapılan ihanetin boyutlarını çok daha iyi fark edeceksiniz. *** İstanbul’a ihanetin altında, kenti boğan betonlaşmanın çok büyük bir rant getirmesi, yani ekonomik sömürü düzeni yatıyor. Böylece Türkiye ekonomisinin “altın yumurtlayan” tavuğu olan İstanbul, açgözlü politikacılar tarafından katledildi... Gelirleri, sağladığı rantla birlikte, İstanbulluların değil, oligarşinin yararına kullanıldı. *** İşte İmamoğlu, (genel siyasal ve ideolojik tutum ve davranışları yakın geçmişte ne kadar tartışmalı görüntüler vermiş olsa da) bu yağmayı, bu rant aktarımını önleyen Belediye Başkanıdır. İmamoğlu, İstanbul’un gelirinin ve rantının “hortumlanmasını” engelleyen, bu gelir ve rantı İstanbul için kullanan Belediye Başkanıdır. İmamoğlu, “İstanbul İstanbullularındır” diyen bir Başkandır. Bu nedenle, İstanbulluların, yerel seçimlerde (genel seçimlerin yarattığı küskünlüklerinden sıyrılarak) onu desteklemeleri bu kentin yararına olacaktır.",https://www.cumhuriyet.com.tr/yazarlar/emre-kongar/istanbul-istanbullularindir-2112216
Emre Kongar,Madımak katliamı ve Merdan Yanardağ,02 Temmuz 2023 Pazar,"Haksız ve hukuksuz olarak hapiste olanlar bir bayramı daha parmaklıklar arkasında geçirdiler. Bugün Pazar; Silivri Trajedileri başladığından beri haksızlıklar, hukuksuzluklar, adaletsizlikler üzerine yazmaya başladığım yazıların neredeyse gelenekselleşen günü. Üstelik bu Pazar gününün, bir bayram ertesi olmasını da aşan, acıyı, isyanı katmerli hale getiren iki özelliği daha var: Birinci olarak, Sivas’taki Madımak Oteli katliamının 30. Yıldönümü. İkinci olarak, TELE1 televizyon kanalının kurucusu, yöneticisi, TELE1’deki “18 Dakika” programındaki ortağım, dostum Merdan Yanardağ’ın da bence haksız ve hukuksuz olarak tutuklu yargılanmak üzere hapiste olması. *** Bugün 2 Temmuz: Siyasal yapısı cinayetlerle ve katliamlarla biçimlendirilmiş olan Türkiye’de bir kara lekenin tarihi daha. Otobid ile ücretsiz ekspertiz Otobid Fiyatı Gör Madımak’ta katledilen Behçet Aysan’ın kızı Eren Aysan dün Cumhuriyet’te “Sivas Katliamı: 30 yıla 30 madde ve bir soru” başlıklı bir yazı ile, bu trajedinin kendi yaşamındaki izlenimlerini yazdı. Bu 30 maddenin 26. maddesi şöyleydi: “Sivas ne ilkti ne de son. Sivas’tan sonra da pek çok aydın cinayeti işlenmeye devam etti ülkemizde. Biz, daha önce acılardan geçmiş olanlar yeni cinayetlerin önlenmesinde başarısız kaldık.” Evet, Eren Aysan’ın belirttiği gibi Sivas’taki Madımak Oteli’nde 2 Temmuz’da meydana gelen katliam, ülkemizin faşizmin pençesine kurban edilme sürecinde önemli bir aşamaydı. Aynen Merdan Yanardağ’ın 20 Haziran Salı günü “4 Soru 4 Yanıt” programında yaptığı bir konuşmadan dolayı 26 Haziran günü “Suçu ve Suçluyu Övmek” ve “Terör Örgütü Propagandası Yapmak” suçlamalarıyla gözaltına alınması ve 27 Haziran Kurban Bayramı arifesinde tutuklanması gibi. Şimdi bu olaya bakalım. *** Merdan Yanardağ’ın tutuklanması üzerine yazdığım bu üçüncü yazıda esas olarak teröriste ve terörizme destek vermekle suçlanan Merdan Yanardağ’ın kişiliğinin ve kimliğinin neden bu suçlamaya uygun olmadığına işaret edeceğim. Bir gazetecinin, bir yazarın, bir televizyoncunun, bir yorumcunun kişiliği ve kimliği üç kaynağa bakılarak saptanabilir: Birinci kaynak, yazdıkları... İkinci kaynak, söyledikleri... Üçüncü kaynak kendisini nasıl tanımladığıdır. Siyasal hayatımızda artık çok sık rastladığımız dönekler düşünüldüğünde, elbette kendisini nasıl tanımladığı, ancak bulunduğu yer, yaptığı iş, yazdığı yazılar ve söylemiş olduğu sözlerle tutarlı olduğu ölçüde geçerli olabilir. Ama ben, bulunduğu yer, yaptığı iş, yazdıkları ve söyledikleri zaman içinde tutarlı olduğu için Merdan Yanardağ’ın kendini nasıl tanımladığı ile işe başlayacağım: 1) Merdan Yanardağ, kendisini her vesileyle sosyalist olarak tanımlar. 2) Ayrıca Cumhuriyet değerlerine inanır ve Atatürk Devrimlerine bağlıdır. 3) Bu nitelikleriyle net ve açık bir biçimde Anti-Emperyalisttir ve bu niteliğini de sık sık dile getirir. Cuma günkü yazımda Merdan Yanardağ’ın kitaplarının listesini yayımlamış ve ayrıca son kitabı olan İslamo-Faşizm üzerinde durmuştum. Bu listeye bakıldığında, yukarıda belirlediğim üç niteliğinin de bütün kitaplarında öne çıktığını görüyoruz. Ayrıca kendisiyle 9 Ocak 2017 tarihinde başlayan “18 Dakika” programını yaptığım için, yaklaşık 6 yıldır söylediklerine tanığım. Bu programda söyledikleri de yazdığı kitaplarla, makalelerle ve kendisini tanımlamasıyla tutarlıdır. Bütün bu nitelikleri bağlamında ortaya çıkan siyasal kişiliğinin ve ideolojik kimliğinin herhangi bir terör eylemini ve/veya terör örgütünü övmeye uygun olmadığı açıktır. (Nitekim Silivri’den Utku Çakırözer aracılığı ile yolladığı mesaj da bu yargılarımı desteklemektedir.) *** Öyle anlaşılıyor ki siyasal iktidar, son seçimlerde muhaliflerine karşı yalan poster ve videolarla kullandığı “terörizmi destekleme” suçlamasını, hem seçmeni korkutmak hem de Demokratik Rejimi savunanları susturmak için, yeniden ve şiddetlendirerek piyasaya sürmeye niyetlidir. Merdan Yanardağ ve TELE1, belediye seçimlerinde de uygulanmasına karar verilen bu korkutma ve susturma sürecinin bir parçası olarak kurban seçilmiş görünmektedir.",https://www.cumhuriyet.com.tr/yazarlar/emre-kongar/madimak-katliami-ve-merdan-yanardag-2095376
Emre Kongar,Erdoğan İstanbul’u şimdiden kazandı mı?,29 Ağustos 2023 Salı,"Medyaya ve sosyal medyaya bakarsanız, Erdoğan/AKP iktidarı İstanbul’u şimdiden kazanmış görünüyor: Birinci olarak, 14-28 Mayıs seçimlerinin yarattığı şoku atlatamayan muhalif ve/veya CHP’li küskün seçmenlerin bir bölümü, “Bir daha sandığa gitmek yok” diyor... Bir bölümü “Bir daha CHP’ye oy yok” diyor... “Gelecek seçimde artık Erdoğan’a oy vereceğim” diyen ve CHP’li olduğunu iddia eden bile var. Elbette bunların ne kadarı gerçek CHP’li veya gerçekten CHP’ye oy vermiş olan kişiler, belli değil: Gerek medya gerekse sosyal medya, dezenformasyon yapanlarla dolu olduğu için, iktidarın maaşlı trolleri, iktidar dilini kullanarak CHP’li gibi davranıyor olabilirler. Ama egemen olan havanın “CHP’ye karşı” ve bu nedenle de “ErdoğanAKP’den yana” bir yaklaşım olduğu açıkça görülüyor. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İkinci olarak, genel seçimleri kaybeden “Millet İttifakı”, artık tamamen bozulmuş görünüyor. Sadece AKP’nin eski kurucularının ittifak içindeki partileri değil, ittifakın, sağ kesimdeki ana gövdesini oluşturan İYİ parti de bu ittifakı suçlayan bir söylem içinde. Böylece Erdoğan’ın “Şahsım Devleti”ne karşı CHP’nin kurmuş olduğu “Demokratik İttifak”, tam da iktidarın istediği biçimde, dağılmış bir durumda. Böylece iktidarın karşısındaki “Demokratik Cephe” 2019’daki gücünü yitirmiş görünüyor. *** Üçüncü olarak, CHP’nin İstanbul Belediye Başkanı İmamoğlu, genel seçimler sırasındaki olaylar ve genel başkanlık tartışmaları bağlamında, gerek parti içinde gerek genel kamuoyunda bir hayli yıpranmış bir görüntüye sahip. Medyada ve sosyal medyada, İmamoğlu’nun güvenilirliğini yitirdiğine ilişkin yorumlar yoğun. (Bunların iktidarın dilini kullanan sahte demokratlar ve sahte CHP’liler mi, yoksa samimi duygularını yansıtan kişiler mi olduklarını bilemediğimizi yine belirtelim.) *** Dördüncü olarak, iktidar, İmamoğlu’nun elini kolunu bağlayıp kaynaklarına ve yetkilerine sınırlama ve kısıtlama getirerek İstanbullulara yapacağı hizmetleri engelliyor. Dolayısıyla, İstanbullulara, “Hizmet istiyorsanız iktidara oy verin” diyor. *** Beşinci olarak, artık bağımsızlığını yitirmiş görünen yargı mekanizmasının, İmamoğlu’na, tam seçim öncesinde, siyasal yasak getireceğine ilişkin yaygın bir kanı var. Bu davadan siyasal yasak çıkmayacağını belirttiği için tayin edildiği konuşulan ilk mahkeme yargıcı olayı, davanın gideceği istinaf mahkemesi yargıçlarının son günlerde değiştirilmiş olması gerçeği, bu konudaki izlenimleri güçlendiriyor. Hiç kuşkusuz bu kanı, (gerçekleşse de gerçekleşmese de) İmamoğlu’nun seçilme şansını olumsuz yönde etkileyebilir. *** Özetle İmamoğlu, 2019’daki seçimlerden daha zor bir sınav ile karşı karşıya. Üstelik AKP, 2019 deneyiminden öğrendikleri ile her türlü propagandayı ve baskıyı yapmakta daha da hazırlıklı ve kararlı. İmamoğlu her şeye rağmen kazanabilir mi? Evet... İSTANBULLULAR İSTERLERSE, ELBETTE!",https://www.cumhuriyet.com.tr/yazarlar/emre-kongar/erdogan-istanbulu-simdiden-kazandi-mi-2113561
Emre Kongar,Merdan Yanardağ: İslamo-faşizm,09 Temmuz 2023 Pazar,"İSLAMO-FAŞİZM, Merdan Yanardağ’ın Kırmızı Kedi Yayınevi tarafından yayımlanan son kitabının adı... Aynı zamanda, üç kez hapse girmesinin tarihsel, siyasal ve ideolojik nedenlerinin de bir özeti denilebilir. *** Merdan Yanardağ da Ergenekon, Balyoz, ODATV, Casusluk davaları mahkûmları, Osman Kavala, Selahattin Demirtaş, Gezi Direnişi mağdurları, 28 Şubat mahpusları, hapisteki yaşlılar, hastalar, bebekler ve çocuklar gibi Birinci ve İkinci Silivri Trajedilerinin simgelerinden biri haline geldi. AKP Milletvekili Galip Ensarioğlu’nun terör örgütü liderini mukayeseli olarak övmesi üzerinden yaptığı eleştiri ve değerlendirmeler yüzünden, yaptığının tam tersi iddia edilerek “terör örgütünü övmek” suçlamasıyla hapse atıldı. Sadece haksız ve hukuksuz değil, aynı zamanda akıldışı ve mantıksız da olan bu suçlama ve karar hiç kuşkusuz Merdan Yanardağ’ı da aşan bir rejim sorunu. İşte Yanardağ’ın son kitabı, onu hapse atan bu rejimi, tarihsel, toplumbilimsel, siyasal ve ideolojik olarak irdeliyor. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet *** Şu satırlar, 14 ve 28 Mayıs 2023 seçimleri öncesi yazılmış olmakla birlikte, belki de seçimlerin neden demokratik güçlerin yenilgisiyle sonuçlandığı konusunda doğru bir çözümleme içeriyor: “Ayrıca bilinmelidir ki Türkiye’nin ilerici, Cumhuriyetçi, demokratik, yurtsever ve sol güçleri topluma, ulusa güven verecek bir seçeneği geliştiremez ise faşist bir karakter kazanmış tarihsel gericiliğin bir kez daha kazanması kimseyi şaşırtmamalıdır. Toplumların tarihi böyle trajik deneyimlerle doludur. Çünkü çok boyutlu ve çok katlı kriz dönemeçleri her zaman ilerici ve demokratik çözümler üretmez, daha koyu bir gericilikle de sonuçlanabilir. Bu nedenle, ilerici ve demokratik güçler bakımından böyle kriz dönemlerinde, siyasal mücadeleyi zamanın maddesine ve ruhuna uygun düşen doğru program ve taleplerle sürdürmek; dahası, titizlik, kararlılık ve cesaretle yürütmek yaşamsal bir önem taşır. Eğer tarihin çağrısına uygun doğru yanıtlar verilemez ve ilerici/demokratik bir çıkış yaşama geçirilemezse toplum gerici çözümlere razı olabilir. Burada ‘gereğini yapmak’ deyimiyle ifade edilen şey şudur: Kötülüğü örgütleyip toplumsallaştırarak iktidara taşıyanlara karşı gerektiğinde kavga etmeyi göze almak demektir. İslamo-faşizmi sokakta da durdurma cesaretine, siyasal kararlılığına ve önderlik bilincine sahip olmaktır. Nedeni açıktır: Bir rejimin temelini tartışılamaz, eleştirilemez, sorgulanamaz ve itiraz edilemez ‘kutsal inançlar’ ve ilkeler oluşturmaya başlamışsa orada demokrasi ve özgürlüklerden söz edilemez. İşte, İslamo-faşist hareketler ve iktidarlar da itiraz edilemez, sorgulanamaz ve tartışılamaz, diğer bir ifadeyle kendinden menkul ‘kutsal’ değerlere dayalı rejimler oluşturur. Siyasal İslamcılık ve faşist ideolojinin, yani dincilik ile aşırı milliyetçilik ve şiddet kültürünün bir sentezi olarak tanımlanabilecek İslamo-faşist hareket, kutsallara dayalı bir siyaset kültürüne dayanır. Böylece, halkın geniş kesimlerinin genel kabullerine dayalı kutsal değerlerin istismarı üzerinden her türden siyasal itirazı bastırır.” (s.165) *** Merdan Yanardağ’ın kitabı, Türkiye’de “Karşı Devrimin” tarihsel, siyasal ve ideolojik serüvenini anlatıyor. Bu serüven içinde, kendisinin haksız, hukuksuz, adaletsiz ve mantıksız tutukluluğunun öyküsü de elbette önemli ve ibret verici bir bölüm olarak yerini almıştır! Önemli not: Değerli okurlarımdan kitap çalışmalarım için iki haftalık izin rica ediyorum.",https://www.cumhuriyet.com.tr/yazarlar/emre-kongar/merdan-yanardag-islamo-fasizm-2097581
Emre Kongar,Merdan Yanardağ olayı,03 Eylül 2023 Pazar,"Her haksızlık, hukuksuzluk ve adaletsizlik beni üzer: “Birinci Silivri Trajedisi Davaları”nın başladığı yıllarda hemen hemen her Pazar yazdığım yazıları okuyanlar bu duygumu çok iyi bilirler. Cumhurbaşkanı Ahmet Necdet Sezer’in görevden ayrılmasından ve Abdullah Gül’ün Cumhurbaşkanı seçilmesinden sonra, yani 2007 yılında başlayan bu davalar... Şimdi FETÖ/PDY denilerek terör örgütü olarak tanımlanan, ama o zamanlar liderine “Fethullah Gülen Hocaefendi Hazretleri” denilerek iktidar tarafından korunan “Gülen Cemaati” mensupları olan savcı ve yargıçlar tarafından... Elbette Erdoğan/AKP siyasal iktidarının desteği ile: Türk Silahlı Kuvvetlerini, Üniversiteleri, medyayı, bürokrasiyi, Demokratik Toplum Kuruluşlarını darmadağın ederken... Ben yine, hem bu sütunda, özellikle Pazar günleri yazdığım yazılarla, hem de televizyonlarda, özellikle de NTV’de “Yorum Farkı” adlı programdaki konuşmalarımda, yapılan haksızlıkları, hukuksuzlukları, adaletsizlikleri kamuoyuna duyurmaya, bunlara karşı hak, hukuk, adalet bilincini geliştirmeye çalışıyordum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol O dönemde haksız ve hukuksuz olarak hapsedilenler ve onların yakınları bu yazılarımı ve konuşmalarımı çok iyi anımsarlar. O eleştirilerimin ne denli haklı olduğu, sonradan o davaların birer “KUMPAS” olduğunun saptanması ve sorumlularının da yargılanıp hapsedilmeleri ile ortaya çıkmıştır! *** Haksızlık, hukuksuzluk ve adaletsizlik, yakınlarımın başlarına geldiği zaman elbette beni daha da çok üzüyor: Örneğin sevgili İlhan Selçuk, sonradan onu ölüme götürecek olan bir baskınla, sabahın köründe evinden gözaltına alınıp iki gün iki gece uykusuz bir biçimde sorgulandığında, serbest bırakılana kadar ben de uyuyamamıştım. Bugünlerde de, Merdan Yanardağ’a yapılan adaletsizliğe, haksızlığa, hukuksuzluğa çok üzülüyorum... Ama sadece tanıdığım, sevdiğim, güvendiğim bir arkadaşım, bir aydın, bir yazar, TELE1’in kurucusu, birlikte 18 Dakika adlı 45 dakika süren bir program yaptığım bir dostum olduğu için değil... Kendisine yönelik suçlamanın tam tersini yaparken söyledikleri yüzünden, üstelik de haksız ve hukuksuz olarak hapse atıldığı için! Özet olarak, ona yapılan suçlama, terör liderini övmek: Oysa terör liderini öven bir AKP milletvekilinin sözlerini eleştirip, iktidarın söylediklerini de abartarak tekrarlayıp ironi yaptıktan sonra, bu sözler üzerinden iktidarın yeni bir siyasal açılım projesi ihtimalini eleştiren sözlerdir o söyledikleri. Üstelik yapılan suçlama haklı bile olsa (ki değil) son yapılan yasal değişikliklerle, hapiste olmaması gerekiyor. *** Peki Merdan Yanardağ niçin hapiste? Bu sorunun tek bir yanıtı yok... Belki madde madde şöyle sıralanabilir: 1) Araştırmacı gazeteciliği ile Erdoğan/AKP iktidarının kuruluşunu, işleyişini, niteliklerini, özetle içyüzünü anlatan kitaplar yazdığı için. 2) Aydın kimliği ve bilimsel araştırmacılığı ile “İslamo-Faşizm” konusunu irdeleyen kitaplar yazdığı, iktidarın Türkiye’yi nereye götürdüğünü açıkladığı için; özellikle de aynı ismi taşıyan son kitabından dolayı. 3) Sosyalist ve Antiemperyalist kimliği ile, gerçeklere dayanan ve onları yorumlayan, yurtsever bir habercilik ve yorumculuk yaptığı için. 4) Bütün bunlarla da yetinmeyip TELE1 adlı, hiçbir sermaye grubuna, holdinge dayanmayan, bütünüyle izleyicilerin desteği ile finanse edilen yepyeni bir model ile, bağımsız bir televizyon kanalı kurduğu, onu başarıyla yönettiği ve iktidar tarafından saptırılan tarihsel ve güncel olaylara karşı, gerçekleri, sadece gerçekleri yansıtmaya çalıştığı için. *** Merdan Yanardağ olayı, yitirdiği toplumsal, siyasal ve ekonomik desteğe rağmen, seçimleri devlet gücüyle ve çeşitli oyunlarla kazanan Erdoğan/AKP iktidarının, bu yeni dönemdeki haksız, hukuksuz ve adaletsiz uygulamalarının simgesi olmuştur. Arkasından Barış Pehlivan’ın da hapsedilmesi, milletvekili seçilen Can Atalay’ın hâlâ serbest bırakılmaması, Osman Kavala ve Selahattin Demirtaş davaları ile uluslararası kamuoyunu, AİHM’yi ve Avrupa Konseyi’ni bile rahatsız eden bu haksız, hukuksuz ve adaletsiz uygulamaların hiç de hız kesmeyeceğinin bir işareti gibidir!",https://www.cumhuriyet.com.tr/yazarlar/emre-kongar/merdan-yanardag-olayi-2115360
Emre Kongar,Artık Atatürk yok Karşıtları egemen!,22 Ağustos 2023 Salı,"Ey halkım... Ey seçmen... Ey yurttaşlar... Ey vatandaşlar... Ey kadınlar... Ey çocuklar... Ey işçiler... Ey köylüler... Ey memurlar... Ey adalet arayanlar... Ey özgürlük arayanlar... Ey fırsat eşitliği arayanlar... Ey gelir adaleti arayanlar... Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ey uygarlık arayanlar... Ey çağdaşlık arayanlar... Ey Demokrasi arayanlar... Ey Antiemperyalistler... Kendinize gelin... Haklarınıza sahip çıkın... Adalet, özgürlük, fırsat eşitliği ve gelir adaleti için mücadele etmeniz gerekiyor: Çünkü size bu hakları, özgürlükleri, Devlet eliyle, yukarıdan aşağı doğru veren... Cumhuriyeti kuran... Çağ gerisi kalmış bir Din-Tarım toplumundan çağdaş bir Ulusal-KentselEndüstriyel toplum yaratan... Mustafa Kemal Atatürk yok! *** Tam tersine, sizin bütün bu haklarınıza el koymak isteyen Atatürk karşıtları, “Şahsım Devleti”ni kurarak topluma egemen oldu. Dolayısıyla, sizin, hiç emek vermeden, Cumhuriyet tarafından yukarıdan verilen haklarınızı ve özgürlüklerinizi korumak için artık mücadele etmeniz, savaşım vermeniz gerekiyor. *** Adalet için, özgürlük için, fırsat eşitliği için, gelir adaleti için... Çağdaşlık için... Uygarlık için... Savaşım: Siyasete küserek değil... Tam tersine siyaset yaparak kazanılır! *** 1) Devleti de eline geçirmiş olan siyasal iktidar, adalet, özgürlük, eşitlik arayanların kullandığı bütün geleneksel iletişim kanallarına el koymuş durumda: Radyoların, televizyonların ve gazetelerin yüzde doksanından fazlası iktidarın emrinde. Buralardan sürekli olarak toplumun beyni yıkanıyor. İktidarın dilini kullanmayanlar susturuluyor. 2) Yurttaşlar bütün hizmet alanlarında, ama özellikle eğitim, sağlık ve adalet konularında, devlet adına hizmet veren veya bu hizmetlere ortak olan tarikatların, cemaatlerin ellerine mahkûm edilmiş. Bu iki nedenle bütün toplum, iktidarın siyasal ve ideolojik dilini kullanmaya, onun tutum ve davranışlarını benimsemeye mecbur ediliyor. Böylece toplum gittikçe çağdaş, uygar Cumhuriyet değerlerinden uzaklaşıyor ve “Şahsım Devleti”nin çağ gerisi otoriterliğine uyum sağlıyor. *** Peki siz ne yapıyorsunuz? Siyasete, muhalefete, haberlere, olaylara özellikle de özgürlük ve adalet için savaşanlara küsüp kabuğunuza mı çekiliyorsunuz? İktidarın yaptıklarını olağan kabul edip, toplumun tarih içinde geri gidişine uyum mu sağlıyorsunuz? Siyasete küsüp, iktidarın ensenizde boza pişirmesine boyun mu eğiyorsunuz? Kişisel yaşamınızda, hayat biçiminizin özgürlük alanlarının gittikçe sınırlanmasını ve kısıtlanmasını kabul mu ediyorsunuz? *** Asıl “kutlu dava”, asıl “kutlu yürüyüş” insanlığın, adalet, hak, özgürlük ve eşitlik yürüyüşüdür... Ne dün başlamıştır... Ne de yarın bitecektir! Atatürk, Kurtuluş Savaşı ve Cumhuriyet bu topraklarda bir dönüm noktasıydı: Onu geri çevirmeye çalışıyorlar!",https://www.cumhuriyet.com.tr/yazarlar/emre-kongar/artik-ataturk-yok-karsitlari-egemen-2111123
Emre Kongar,CHP’ye eleştiriler ve İstanbul,24 Ağustos 2023 Perşembe,"14-28 Mayıs 2023 seçimleri sonrası, CHP ve onun Genel Başkanı Kemal Kılıçdaroğlu sürekli bir eleştiri altında: Eleştiriler özellikle, CHP’de yapısal bir değişim gereksinmesi olduğu ve Kılıçdaroğlu’nun Genel Başkanlıktan istifası üzerinde yoğunlaşıyor. *** Benim de seçimlerden hem önce ve hem de sonra yazdığım yazılarda gerek CHP’yi gerekse Kılıçdaroğlu’nu kimi zaman eleştirdiğim ama son tahlilde seçimlere kadar desteklediğim konularda yoğunlaşan bu eleştirilerin, seçimlerden sonra özellikle Erdoğan/AKP eleştirilerinin önüne geçmiş olmasının temel nedenleri nelerdir? 1) CHP’ye ve Kılıçdaroğlu’na yönelik eleştirilerin en önemli ve birincil nedeni, Cumhurbaşkanlığı seçiminin kaybedilmiş olmasıdır. Seçim kazanılmış olsaydı, “Şahsım Devleti Rejimi”nden kurtulmak uğruna belki CHP’nin verdiği ödünler sineye çekilebilirdi. 2) Bu eleştirilerin bu kadar sert ve yoğun olmasının ikinci nedeni ise Kılıçdaroğlu’nun seçimi kazanmak için uyguladığı strateji sonunda (sağ partilerle ittifakından çok) CHP’yi sağa kaydırmış olması, Cumhuriyet değerlerinden, başta laiklik olmak üzere önemli ödünler vermiş bulunmasıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ödünler sonunda CHP’nin “‘Demokratik, Laik ve Sosyal Hukuk Devleti’nin Güvencesi” ve bir anlamda “Demokratik Rejimin Umudu” olması niteliği zedelenmiştir. CHP niçin Demokratik Rejimin umuduydu? Unutulmamalıdır ki CHP, Mustafa Kemal Atatürk’ün Cumhuriyeti ilan etmek ve geliştirmek için kurduğu bir partidir. Yine aynı CHP, Türkiye’nin “Çok Partili Rejime” geçmesini sağlamıştır. Ayrıca özgürlükçü 1961 Anayasası’nın temellerinde onun 1959’da ilan ettiği “İlk Hedefler Beyannamesi” yatmaktadır. Üstelik sadece 1961 Anayasası ile değil, “Ortanın Solu” hareketi ile de “Demokratik Rejime”, “Fırsat Eşitliği”, “Gelir Adaleti”, “Emekçi Hakları” gibi ilkeleri eklemleyen partidir. CHP’nin başta laiklik olmak üzere, Cumhuriyet değerlerinden ödün vermesi, işte onun bu “Demokratik Rejim için bir Umut” olma özelliğini zedelemiştir. Partiye yönelik “Yapısal Değişim” ve Kılıçdaroğlu’na yönelik “istifa” isteklerinin altında bu “umudun tükenişi” süreci yatmaktadır. 3) Partiye ve Genel Başkan’ına yönelik eleştirileri yoğunlaştıran ve sertleştiren üçüncü bir neden, CHP listelerinde 38 milletvekilliğinin sağ partilerin adaylarına tahsis edilmiş, yani bu milletvekillerinin CHP’lilerin oylarıyla seçilmiş olmasıdır. Bu sonuç, Meclis’teki “Şahsım Devleti” savunucularını Anayasa’yı değiştirecek sayıya yaklaştırması bakımından “Demokratik, Laik ve Sosyal Hukuk Devleti” açısından büyük bir tehlike yaratmıştır. 4) Son ama hiç de önemsiz olmayan bir neden, iktidarın zaten yıllardır, bütün gücüyle CHP’ye ve Kılıçdaroğlu’na saldırmakta oluşudur. İktidar, bütün medyayı da denetimine aldığı için, kamuoyunun dili ve etkileşimi, CHP ve Kılıçdaroğlu aleyhinde egemenlik oluşturmuş bulunmakta, bu nedenle eleştiriler çok daha geniş ve etkili bir nitelikte algılanmaktadır. *** Bütün bu eleştirileri ve nedenlerini niye yazdım? Önümüzde yerel seçimler ve özellikle de İSTANBUL seçimi var: Sevgili okurlarım, dilerim politikacılar ve seçmenler yerel seçimlerin mantığının genel seçimlerden farklı olduğunu unutmazlar. Genel seçimlerin ve bu eleştirilerin yarattığı düş kırıklığı ve küskünlük ortamında İSTANBUL’u ve bu kentin muazzam kaynaklarını yeniden “Şahsım Devleti” mensuplarına armağan etmezler. Bilinmelidir ki yerel seçimler ve İstanbul seçimi, ne Kılıçdaroğlu ne de CHP Genel Başkanlığı seçimidir... Bu seçimler ve İstanbul seçimi, bir kentteki seçmenlerin, bir “Şahsa” karşı, kendi kaderlerine hâkim olma mücadelesidir!",https://www.cumhuriyet.com.tr/yazarlar/emre-kongar/chpye-elestiriler-ve-istanbul-2111829
Emre Kongar,"Sığınmacılar, enflasyon ve Yanardağ",04 Temmuz 2023 Salı,"Ne oluyor, neden oluyor; madde madde sıralayalım: 1) Herkes, hayat pahalılığından şikâyetçi, herkes geçim derdinde... 2) Sığınmacı sorunu, artık ekonomik ve siyasal bir sorun olmanın sınırlarını aştı, insanların güvenlik sorunu haline geldi... 3) Merdan Yanardağ, bir iktidar milletvekilinin terör örgütü ve onun lideri hakkında yaptığı yorumlar üzerinden iktidarın politikalarını eleştirdiği için, terör örgütü propagandası yapmak suçlamasıyla hapse atıldı. 4) Bu sorunları yaratan iktidar, şeffaf ve adil olmayan koşullarda, üstelik devlet gücünü de kendisi için kullanarak genel seçimleri kazandı, yerel seçimlerde de İstanbul’u geri almaya çalışıyor. 5) Süreçler ve olaylar art arda geliyor; hayatımızı cehenneme çeviriyor; bütün bu sorunların sorumlusu olan iktidar, bu olumsuzlukları yaratan koşulları daha da ağırlaştırarak sürdürüyor. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 6) Çünkü, Azgelişmişlik kapanına sıkışmış olan ülkemizin, “devleti, kendi kişiliğinin önüne koymaya alışmış olan” insanı, bağımsız ve özgür kişiliğini bir türlü yeterince geliştiremediği, yeterince eğitilemediği için, bütün bu olumsuzluklarla iktidar arasındaki ilişkiyi göremiyor; kutsanan bir dinsel/mezhepsel kimlik ve kutsanan bir milliyetçilik/ etnikçilik anlayışı ile Osmanlı’dan gelen “kulluk” davranışını sürdürüyor. 7) İktidar, halkın, seçmenin, bu anlayışına, bu tutum ve davranışına dayanarak kutsal devlet, kutsal din ve kutsal milliyet kimlikleri üzerinden siyaset ve propaganda yapıyor, böylece her türlü baskıyı, yanlışı, yolsuzluğu, yasağı örtbas ediyor. 8) İktidar hem eğitimi çağ gerisine çekerek hem de Osmanlı’nın kulluk anlayışını siyasal ve ideolojik olarak pekiştirerek, seçmenin gelişmesini engelliyor, onu yoksullaştırarak kendisine muhtaç ediyor ve böylece her türlü toplumsal, ekonomik ve kültürel gelişmeyi durdurarak ömrünü uzatmaya çalışıyor. *** 9) İktidar, bu propaganda ve siyaset ile maskelediği baskılar, yolsuzluklar, yasaklar ve harcamalar yoluyla, üretilen milli geliri, ülke çıkarlarına uygun olarak değil, küçük bir oligarşinin yararına göre harcadığı için, toplumun üretim gücü ve borçlanma kapasitesi 21 yılın sonunda tükeniyor ve iflas başlıyor. 10) İflasın geçici olarak durdurulabildiği izleniminin yaratılması için bazı önlemler alınıyor; eski uygulamalarla uyumsuz olan bazı ekonomik ve siyasal politika değişikliklerine başvurmak gereksinmesi ortaya çıkıyor; bu çelişkilerin kamuoyunda tartışılmasını engellemek için de medya üzerindeki baskı artırılıyor. *** 11) Sığınmacılar sorunu, diyalektik olarak yukarıda açıkladığım bu sürecin hem nedeni hem de sonucu oluyor: Nedeni oluyor, çünkü onların üzerinden iktidar güç ve süreklilik kazanıyor. Sonucu oluyor, çünkü sığınmacıların sayısı on milyon gibi bir büyüklüğe ulaşınca, eğitimde, sağlıkta, konutta ve güvenlikte, sosyal, ekonomik, mali, kültürel ve siyasal sorunlar, başa çıkılmaz niteliğe bürünüyor. 12) Enflasyon da diyalektik olarak bu iktidarın politikalarının hem nedeni hem sonucu oluyor. TÜİK ile aynı yöntemi ve paketi kullanan, bu nedenle de sonuçları daha güvenilir olmakla birlikte, yine de bastırılmış nitelik taşıyan ENAG dün yıllık enflasyon oranını 108.58 olarak açıkladı. Diyalektik olarak, ülke kaynakları tüketildiği için enflasyon yükseliyor, enflasyonun yükselmesi halkın daha da yoksullaşmasına ve iktidara muhtaç olmasına yol açıyor. 13) İktidar yerel seçimlere doğru, Kürtler üzerinden yeniden farklı politikalar geliştirme hazırlığına girişiyor ve bu, bir milletvekili tarafından açıklanıyor. 14) Bütün bu süreci irdeleyen ve çelişkileri vurgulayan TELE1’in sorumlusu Merdan Yanardağ, hapse atılıyor. 15) Bugün Yanardağ’ın hapisteki yedinci günü.",https://www.cumhuriyet.com.tr/yazarlar/emre-kongar/siginmacilar-enflasyon-ve-yanardag-2095938
Emre Kongar,Yanardağ’ın tutukluluğu ve RTÜK cezası,07 Temmuz 2023 Cuma,"Türkiye gittikçe artan otoriterliğin yoğunlaşan karanlığında nefes alamaz hale geliyor! Zaten ulusal ve uluslararası kamuoyunun vicdanını rahatsız eden haksızlık, hukuksuzluk ve adaletsizliklere ek olarak, milletvekili seçilen Can Atalay hapisten çıkarılmadığı gibi, TELE1’in kurucusu ve Genel Yayın Yönetmeni, 18 Dakika programındaki ortağım Merdan Yanardağ da hapse atıldı ve buna karşı yapılan itiraz reddedildi. *** Merdan Yanardağ önce bir konuşmasının montajlanmasıyla ve bu montajın sosyal medyada istismar edilmesiyle, haksız ve hukuksuz olarak tutuklandı. Daha sonra, Yanardağ’ın tutukluluğuna yapılmış olan itiraz “kaçma ihtimali” olduğu gerekçesiyle reddedildi. Arkadan RTÜK, TELE1 için haksız ve hukuksuz olarak 7 gün ekran karartma ve yüzde 5 para cezası verdi. *** Merdan Yanardağ’ın, AKP Milletvekili Galip Ensarioğlu’nun terör örgütü lideri için söylediği övücü sözler üzerinden yaptığı eleştirilerin, bağlamından koparılarak montajlanan bir video ile suçlanarak tutuklanmasına karşı yapılan, özetini dün verdiğim, haklı itiraz iki gün önce reddedildi. Otobid ile ücretsiz ekspertiz Otobid Fiyatı Gör Yanardağ’ın avukatı Bilgütay Durna, bu durumu şöyle özetledi: “Kararda suçun oluştuğuna dair somut olgulardan bahsediyor, kaçma şüphesinden bahsediyor ama bunların hiçbirini gerekçelendirmiyor. Mahkeme kararlarının anayasaya ve CMK’ye göre gerekçeli olması gerekiyor. Belli aralıklarla tutukluluğuna itiraz etmeye devam edeceğiz. Bu süreç içerisinde de iddianamenin hazırlanacağını düşünüyorum.” Öyle anlaşılıyor ki iktidar, yargı mekanizmasını, Temel Hak ve Özgürlükleri kısıtlamak ve medyayı susturmak için kullanmaya devam etmekte kararlı! *** İktidar, Anayasa’ya göre bağımsız olması gereken yargıyı bile kendi siyasetinin sopası olarak kullandığına göre, bürokratik kurulların da rejimin otoriterleşmesinde araç haline getirilmesine çok da şaşmamak gerek. RTÜK üyesi İlhan Taşcı, RTÜK’ün TELE1’e verdiği ceza haberini Twitter’da şöyle yorumladı: “RTÜK, Merdan Yanardağ’ın yayını nedeniyle TELE1’in 7 gün kapatılmasına yüzde 5 para cezasına karar verdi! Gerekçe ‘toplumu kin ve düşmanlığa tahrik’. Ekran karartması için bu madde özel olarak seçildi. ‘Terörü övmekten’ de 5 kez program durdurma, yüzde 5 para cezasına hükmedildi!” İlhan Taşcı TELE1’e yaptığı açıklamada ceza verilen konuşmayla ilgisi olmayan “toplumu kin ve düşmanlığa tahrik” gerekçesinin zorlamayla seçilerek TELE1’e (aynı gerekçe ile bir kez daha ceza aldığında) lisans iptali tehdidi yapıldığını ve böylece bütün medyaya gözdağı verilmesinin hedeflendiğini belirtti. *** Öyle anlaşılıyor ki Merdan Yanardağ ve TELE1 olayı, ülke çapında derinleşen otoriterleşmenin bir göstergesi olarak bütün medyayı korkutmak için kullanılıyor. İktidar zulümle ve baskıyla ömrünü uzatacağını, zulümden ve baskıdan korkan karaktersiz döneklerin katılımları ve övgüleriyle meşruiyet kazanacağını sanıyorsa yanılıyor!",https://www.cumhuriyet.com.tr/yazarlar/emre-kongar/yanardagin-tutuklulugu-ve-rtuk-cezasi-2096944
Emre Kongar,‘Şahsım Devleti’ ve ‘Anomi’,01 Eylül 2023 Cuma,"“Şahsım Devleti”, tek bir kişinin bir ülkeyi, kendi duygularına, düşüncelerine ve kararlarına göre yönetmesi demektir. “Anomi” ise çok kısaca “kuralsızlık” anlamına geliyor. *** “Şahsım Devleti”, bir devletin birbirlerinden ayrı ve bağımsız olması gereken tüm yargı, yasama ve yürütme güçlerinin tek bir kişinin yönetimine verilmesi ile ortaya çıkan otoriter bir yönetim biçimidir. Böyle bir yönetimde artık “Demokratik” bir yapıdan, “Temel Hak ve Özgürlüklerden” söz etmek olanağı yoktur. Hele hele devleti yöneten o bir tek kişi, zaman içinde, değişen konjonktüre göre birbirine zıt kararlar alıyorsa, müttefiklerini ve düşmanlarını çok sık değiştiriyorsa birbirlerinin yerine geçiriyorsa artık ne adaletten ne hukuktan ne de klasik anlamda bir devletten söz etmek olanağı kalır. *** “Anomi”, genellikle toplumların hızlı değişme zamanlarında ortaya çıkar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Toplumbilimin en eski kavramlarından biridir. İlk kez E. Durkheim tarafından öne çıkarılmış daha sonra Talcott Parsons ve Robert Merton gibi çağdaş bilim insanları tarafından yeniden toplumsal çözümlemelerde kullanılmaya başlanmıştır. Esas olarak hızlı değişme zamanlarında toplumun siyasal, toplumsal, ekonomik ve kültürel yapıları arasında, bu yapıların farklı hızlarda ve hatta bazen farklı yönlerde değişmelerinden dolayı ortaya çıkan uyumsuzluk ve sürtüşmelerden oluşur. Çok temelde, bir toplumdaki değer ve ahlak çatışmalarından, değerlerin ve ahlakın toplumsal bütünlüğü sağlama fonksiyonlarını yitirmelerinden kaynaklanır. “Anomi”nin belirtileri şunlardır: 1) Toplumdaki kurallar belli olmadığı için, bireyler hayatta başarılı olma yollarının tıkalı olduğunu görürler. 2) Bireyler, gelecek için kendilerine koydukları gelişme hedeflerinin gerçekleştirilme olanaklarının arttığını değil, azaldığını düşünür. 3) Toplumdaki başarı yollarını tıkalı gören, toplumla değer ve ahlak bağları zayıflayan veya kopan insanlar, bir boşluk ve hiçlik duygusuna kapılırlar. 4) Toplumda bütün alanlarda güven duygusu azalır. Bireyler destek için kurumlara da kişisel ilişkilere de güvenemezler. 5) Böyle bir yapıda geleceğe ilişkin umutlar yok olur. 6) Mevcut siyasal liderlere ve mevcut siyasal yapıya olan güven kaybolur. 7) Siyaseten tam geri çekilme, tam içine kapanma, tam küskünlük veya tam biat, tam bağlılık, tam bağımlılık gibi demokratik rejimlerde pek sık görülmeyen tepkiler yaygınlaşma eğilimi gösterir. 8) Adalete karşı da güven yitirildiği için toplumda anlaşmazlıkların hukuk dışı yollarla çözülme yolları aranmaya başlanır, şiddet yaygınlaşma eğilimi gösterir. 9) Sonuç olarak toplum dışına göç ve intiharlar artma eğilimi gösterir. *** Özet olarak “Şahsım Devleti”, “Anomi” yaratır ve sadece devletin değil, toplumun da gerilemesine hatta çökmesine yol açar.",https://www.cumhuriyet.com.tr/yazarlar/emre-kongar/sahsim-devleti-ve-anomi-2114677
Emre Kongar,Merdan Yanardağ’ın siyasal ve ideolojik kimliği üzerine,30 Haziran 2023 Cuma,"“MERDAN YANARDAĞ TERÖRE DE TERÖRİSTE DE KARŞIDIR!” başlıklı dünkü yazıma şöyle başlamıştım: “Arkasında pek çok kitap, saatlerce program kaydı, yüzlerce makale olan Merdan Yanardağ’ın ‘teröre destek vermek’, ‘terörizm propagandası yapmak’ gibi suçlamalarla tutuklanması ‘hayatın normal akışına’ aykırıdır: Çünkü yapılan suçlamalar, Yanardağ’ın yazar kimliğine, siyasal kişiliğine uygun değildir.” Ve yazımı şöyle bitirmiştim: “Dilerim tutuklamaya yapılan itirazı inceleyecek olan mahkeme: Bu tutuklamaya yol açan iddiaların ‘Merdan Yanardağ’ın siyasal tutumuna ve gazeteci-yazar olarak oluşan kimliğine aykırı olduğu’... Dolayısıyla, ‘yaşamın normal akışına da uygun olmadığı’... ‘Sözlerinin bağlamından kopartılarak arka arkaya sıralandığı, yani montajlandığı’... ‘Twitter aracılığıyla bir linç kampanyası başlatıldığı’ gerçeklerini... Özellikle de ‘kaçma şüphesi olmadığı’... Olgusunu dikkat alır... Ve kendisini tahliye eder.” Bugün başka iki yazarın görüşleri ve onun kitaplarının listesi ile son kitabı üzerinden bu görüşümü destekleyeceğim. *** Yine dünkü gazetede Ergin Yıldızoğlu şöyle diyordu: “Seçimlerden önce iki konuda uyardık. Eğer rejim kazanırsa, muhalefet büyük bir moral bozukluğu yaşayacak. Rejim çok tehlikeli bir eşikten geri döndükten sonra, onu buraya getiren güçlere, aktörlere yönelik sert bir saldırı başlatacak. Rejim kazandı ve ikisi de oluyor. Merdan bu iki gelişme karşısında, TELE1’de, yazılarında, moral bozukluğunu önlemeye çalışırken seçimlerin sonuçlarına ilişkin gerçekleri açıklamaya, rejimin saldırılarını teşhir etmeye başladı. Kısacası bu iki eğilime karşı mücadele etti... Rejim tabii ki böyle bir entelektüeli susturmak isteyecekti.” *** Mehmet Ali Güller de dünkü yazısına şöyle başlamıştı: “Merdan Yanardağ’ın ‘karşı çıktığını savunmakla suçlanarak’ tutuklanması ibretliktir. AKP’li Ensarioğlu’nun ‘genel af’ açıklamasına karşı çıktığı canlı yayın konuşmasında, ‘terör örgütü propagandası’ yapmakla suçlanarak tutuklandı.” Güller daha sonra yazısını şöyle bitiriyordu: “İşte son halkası Merdan Yanardağ olan bu tutuklama zinciri, ‘basının süngüsünü’ düşürmek içindir. Unutmayın, 100. yılda ‘yeni anayasa’yı temel hedef ilan etmiş durumdalar ve o hedef için yolun düzlenmesi gerekiyor. Fakat Yanardağ başta pek çok gazeteci, ‘dik kalem’dir ve kalemini eğmeden yazmayı, inadına sürdürecektir.” *** Şimdi Merdan Yanardağ’ın kitaplarının Wikipedia’daki listesine bir bakalım: · MHP Değişti mi? Ülkücü Hareketin Analitik Tarihi, Gendaş Yayınları-2002. · Milliyetçilik MHP Faşizm, Aykırı Yayınları, (ortak kitap)-2002. · Ergenekon ve Sosyalistler, Siyah Beyaz Yayınları-2008. · Kadro Hareketi, Siyah Beyaz Yayınları-2008. · Kadro Hareketi: Dünyada ve Türkiye’de Ulusçu Sol ve Üçüncü Yol Arayışının İdeolojik Kaynakları, Destek Yayınları-2018. · Bir ABD Projesi Olarak AKP, Siyah Beyaz Yayınları-2007. · Operasyon Partisi: Bir ABD Projesi Olarak AKP, Destek Yayınları-2013. · Yeni Muhafazakârlar (Neo-Cons), Chiviyazıları Yayınevi-2004. · Yeni Muhafazakârlık Neo-Conlar Dünya’da ve Türkiye’de Post-Modern Gericilik, Destek Yayınları-2013. · Türkiye Nasıl Kuşatıldı? Fethullah Gülen Hareketinin Perde Arkası, Siyah Beyaz Yayınları-2009. · Kuşatılan Türkiye Gülen Hareketinin Perde Arkası, Destek Yayınları-2016. · Liberal İhanet / Siyasal İslam’a Biat Edenler, Kırmızı Kedi Yayınları-2014. · Türkiye Neden Feda Edildi, Destek Yayınları-2013. · Cumhuriyetin Sonbaharı, Destek Yayınları-2017. · Darbe İçinde Darbe, Siyah Beyaz Yayınları-2017. · Medya Nasıl Kuşatıldı?, Siyah Beyaz Yayınları-2008. · Medya Nasıl Kuşatıldı?, Halk Kitabevi-2016. · İçtihad Kapısı / İslam Dünyasının Süren Ortaçağı, Kırmızı Kedi Yayınevi, 2022. Bu listeye son kitabı olan İslamo-Faşizmi de ben ekleyeyim. Kırmızı Kedi Yayınevi, 2023. Bu kitabı için şöyle diyordu: “Gericilik ile hesaplaşmasını tamamlayamayan ve devrimini yarım bırakan toplumların karşılaştığı sorunlarla mücadele ediyoruz. İhanete uğrayan bir devrimin yol açtığı tarihsel ve sosyolojik sorunlar adeta nefes alamaz hale getiriyor. Modern Türkiye, yolun sonuna gelmiş durumda; ya gericiliğe bütünüyle teslim olacak ya da yeniden tarihsel ilerleme kanalına dönecek. Türkiye yoluna böyle devam edemez.” *** Peki bu külliyat bize nasıl bir siyasal ve ideolojik yazar kimliği fotoğrafı veriyor? O da Pazar günkü yazıya!",https://www.cumhuriyet.com.tr/yazarlar/emre-kongar/merdan-yanardagin-siyasal-ve-ideolojik-kimligi-uzerine-2094918
Emre Kongar,Garip sonuçlu sandıklar,18 Haziran 2023 Pazar,"Polimetre’nin yöneticisi M. Günal ÖLÇER 16 Haziran 2023 tarihinde “İki Seçim Arasında Değişen Tercihler” başlıklı bir rapor yayımladı. Araştırmada 14 Mayıs ile 28 Mayıs seçimlerinde hangi sandıklarda Kılıçdaroğlu’nun oylarının azaldığına bakılmış ve bu sandıklarda Kılıçdaroğlu ile Erdoğan’ın oylarındaki değişmeler karşılaştırılmış. Araştırmanın sonucunda Kılıçdaroğlu aleyhine en az 5 farkın olduğu 51 bin 559 sandık saptanmış. Bu sandıklarda Kılıçdaroğlu aleyhine oluşan toplam oy farkının ise 648 bin 992 gibi bir sayıya eriştiği belirlenmiş. Raporun “Böyle Tercih Olur Mu?” Bölümünde bazı sandık sonuçlarından örnekler verilmiş. Ben aşağıda sadece üç sandık sonucunu alıntıladım. Raporda “Yapılması gereken; bu sandıklarda oy kullanan seçmenlerle yüz yüze konuşup oy sayılarındaki bu anlamsız değişikliklerin nedenlerinin ortaya çıkarılmasıdır” denilmektedir. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol DİYARBAKIR İli, ERGANİ İlçesi, DEMİRLİ Mahallesi 1124 Numaralı Sandık: Milletvekili Seçiminde CHP’nin 1’inci Parti olduğu bu sandıkta; • Oy Kullanan Seçmen Sayısı 276’dan 277’ye çıkmış. • 14 Mayıs’ta 10 oy alan ERDOĞAN, 28 Mayıs’ta 263 oy alıyor (Artma: 253). • 14 Mayıs’ta 265 oy alan KILIÇDAROĞLU, 28 Mayıs’ta 13 oy alıyor (Azalma: 252). • İki Seçim arasında KILIÇDAROĞLU aleyhine (505) oyluk fark oluşuyor. Milletvekili Seçiminde YSP’nin 1’inci Parti olduğu bu sandıkta; • Oy Kullanan Seçmen Sayısı 209’dan 219’a çıkıyor. • 14 Mayıs’ta 17 oy alan ERDOĞAN, 28 Mayıs’ta 132 oy alıyor (Artma: 115). • 14 Mayıs’ta 189 oy alan KILIÇDAROĞLU, 28 Mayıs’ta 87 oy alıyor (Azalma: 102). • İki Seçim arasında KILIÇDAROĞLU aleyhine (217) oyluk fark oluşuyor. Milletvekili Seçiminde Bağımsız Adayın 1’inci Parti olduğu bu sandıkta; • Oy Kullanan Seçmen Sayısının 116’dan 112’ye azaldığı görülüyor. • 14 Mayıs’ta 5 oy alan ERDOĞAN, 28 Mayıs’ta 107 oy alıyor (Artma: 102). • 14 Mayıs’ta 109 oy alan KILIÇDAROĞLU, 28 Mayıs’ta 5 oy alıyor (Azalma: 104). • İki Seçim arasında KILIÇDAROĞLU aleyhine (206) oyluk fark oluşuyor. *** Bu garip sonuçların oluştuğu sandıklar Şanlıurfa, Mardin, Diyarbakır, Şırnak, Hakkâri ve Van illerinde yoğunlaşmış görünüyor. Yukarıda verilen üç örneğe benzer garipliklerin olduğu sandıkların sayısı 51 bin 559. Bu sandıklar, toplam sandıkların yüzde 26.8’i, yani dörtte birinden biraz fazlası! Yukarıdaki bilgilerin ışığında ve propaganda döneminde TRT’de Erdoğan’a 48 saat, Kılıçdaroğlu’na 32 dakika verildiği düşünüldüğünde: 2023 seçimleri, hem çok adil hem de çok şeffaf değil mi?",https://www.cumhuriyet.com.tr/yazarlar/emre-kongar/garip-sonuclu-sandiklar-2091560
Emre Kongar,Benim Cumhuriyet’im!,16 Haziran 2023 Cuma,"Aşağıdaki yazı gazetemizin 99’uncu yıldönümü için hazırlanan ekte 7 Mayıs 2023 tarihinde yayımlanmıştır. *** Atatürk sadece “Türkiye Cumhuriyeti”ni değil, “Cumhuriyet Halk Partisi”ni de kurmuş, “Cumhuriyet Gazetesi”ni de Yunus Nadi’ye kurdurmuş ve adını bizzat koymuştur. Bu üç Cumhuriyet, bir Din-Tarım Devletinin, kullardan oluşan bir toplumun, 15 yıl gibi kısa bir sürede, insanlık tarihinde yüzyıllarca sürmüş olan Endüstri Devrimi aşamasına sıçratılmasında işlevsel olmuştur. Temelleri Anadolu’daki ve Rumeli’deki “Müdafaai Hukuk Cemiyetlerinin” birleştirildiği Sivas Kongresi’nde atılan Cumhuriyet Halk Partisi (Fırkası), düşman işgaline karşı direnişin millet/halk iradesine dayandırıldığının ilanı ve bu sürecin topluma benimsetilmesi için kurulmuştur. Mustafa Kemal Atatürk, bir yandan İstiklal Savaşı’nı yönetirken öte yandan, topladığı Kongreler ve Meclis aracılığı ile Cumhuriyet Rejimi’ni kurmanın hazırlıklarını yapıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyet Halk Partisi “Halk Fırkası” adıyla, Cumhuriyet Rejimi ilkelerini halka/millete anlatmak ve benimsetmek üzere resmen 9 Eylül 1923 tarihinde kurulmuştu. Nitekim Cumhuriyetin kuruluşu 29 Ekim 1923 tarihinde, Halk Fırkası’nın öncülüğünde gerçekleştirilmişti. Sıra artık Cumhuriyet Rejimi’nin millete/halka da benimsetilmesine, insanların Padişah’ın kulluğundan, Cumhuriyetin vatandaşlığına terfi ettirilmesine gelmişti. Zor bir işti bu. Çünkü “Çağdaş Bir Devletin” ne ekonomik ne siyasal hatta ne de kültürel temelleri vardı. Osmanlı kalıntısı olan bir toplumda, henüz ulaşılmamış olan Endüstri Devrimi’nin ürünü Cumhuriyet Rejimi’ni kurmak ve halka/millete benimsetmek; insanlık tarihine yepyeni bir sayfanın eklenmesini gerektiriyordu... Çünkü kültürel, ideolojik ve siyasal olarak “millet” kavramı bile toplumda henüz yeterli bir düzeyde benimsenmemişti. Henüz endüstrileşememiş bir toplumda Cumhuriyeti, Cumhuriyetçiliği anlatmak için Halk Fırkası kurulmuştu ama, bir de yayın organı gerekiyordu. İşte gerek Kurtuluş Savaşı’nı gerekse Cumhuriyetin ilanını desteklemiş olan Yeni Gün gazetesinin sahibi Yunus Nadi bu tarihsel görev için biçilmiş kaftandı. Yunus Nadi kendisine tahsis edilen eski İttihat ve Terakki Fırkası Genel Merkez binasında 7 Mayıs 1924 tarihinde, adını bizzat Mustafa Kemal Atatürk’ün koyduğu Cumhuriyet gazetesini iki ortağı Hamdi Nebizâde ve Zekeriya Sertel ile birlikte kurdu. İlk sayı Yunus Nadi’nin sunuşu ve Mustafa Kemal ile yaptığı röportajla yayımlanmıştı. Cumhuriyet Rejimi, Osmanlı ailesinin, artık çağ gerisi kalmış olan Tanrısal/dinsel ve geleneksel kaynaklı egemenliğini çağdaş millet/halk egemenliğine aktarmıştı. Türkiye Cumhuriyeti’nin hedefi hiç kuşkusuz “Demokratik Rejim”di. Bu hedef, günümüzün anlayışıyla hiç kuşkusuz “Demokratik, Laik ve Sosyal Hukuk Devleti” idi. Demokratik Rejimlerde, birbirinden bağımsız olmaları ve birbirlerini denetlemeleri öngörülen Yasama, Yürütme ve Yargı organlarına ek olarak bağımsız bir Medyanın da bu rejimlerin içindeki dördüncü kuvvet olduğu çağımızın en önemli gerçeklerinden biridir. İşte bu gerçeği daha Cumhuriyetin kuruluşunda gören Mustafa Kemal Paşa, Cumhuriyet gazetesini kurdurarak bu gazeteye Cumhuriyeti anlatmak ve savunmak görevini vermişti. Bu görev bilincine sahip olan Cumhuriyet gazetesi ve yazarları her dönemde Cumhuriyet karşıtları olan dinci ve etnikçi politikacılar, hatta kimi zaman kendilerini “Atatürkçülük” maskesi altında gizleyen otoriter eğilimli iktidarlar tarafından saldırıya uğramışlar ama yollarından sapmamışlardır. (Cumhuriyet gazetesinde Yunus Nadi’nin 1924 yılında Atatürk’le yaptığı röportaj 1945’te Türkçeleştirilerek yeniden yayımlandı.) Toplum, Uğur Mumcu, Ahmet Taner Kışlalı başta olmak üzere Cumhuriyet ve Demokrasi yolunda katledilen Cumhuriyet gazetesi yazarlarını hâlâ saygıyla anımsamakta ve güncel önemlerini yitirmeyen yazılarını okumaktadır. Gazetemiz ve yazarlarımız bugün de dün olduğu gibi, haksız pek çok saldırının hedefindedirler ama her zamanki gibi yılmadan Atatürk’ün yolunda, dürüst gazetecilik ilkeleri çerçevesinde, Demokratik Cumhuriyeti, insan ve hayvan haklarını savunarak yollarına devam etmektedirler. Gün, Demokratik Cumhuriyet Rejimi’ni yeniden kurmak ve korumak için ittifak günüdür. Gazeteniz Cumhuriyet bu hedefi gerçekleştirmek için canla başla çalışmaya devam etmektedir.",https://www.cumhuriyet.com.tr/yazarlar/emre-kongar/benim-cumhuriyetim-2091009
Emre Kongar,Kılıçdaroğlu niçin kaybetti?,08 Haziran 2023 Perşembe,"CHP, Cumhuriyeti ve Demokratik Rejimi kurduğu için tarihsel bir öneme sahiptir. CHP, Atatürk’ün kurduğu parti olduğu için duygusal bir öneme sahiptir. CHP, Altı Ok’un temsilcisi olduğu için ideolojik bir öneme sahiptir. CHP, Altı Ok’a ek olarak, tarihsel ve siyasal bağlamda “Ortanın Solu” çizgisini de temsil ettiği için, “Demokratik Sol” ya da “Sosyal Demokrasi” olarak siyasal bir öneme sahiptir. CHP, Atatürk’ün “Hayatta en hakiki mürşit ilimdir fendir” sözlerine dayalı aklı, bilimi temsil ettiği için, çağdaşlığa sahip bir partidir. CHP, “Sosyalist Enternasyonal”e de üye olarak uluslararası bir öneme sahiptir. Özetle CHP, Türkiye’de ve Dünyada, Cumhuriyeti, Demokrasiyi, Demokratik Türkiye Cumhuriyeti’ni bir “değerler bütünü” olarak temsil eder. Şimdi bu değerlere bakalım. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce Altı Ok’u anımsayalım: Cumhuriyetçilik: Padişahlığın ve Halifeliğin yerine Halk/ Millet Egemenliği. Milliyetçilik: Ümmet yerine Millet; kozmopolit Osmanlı yerine Ulusal Türkiye Cumhuriyeti; bütün milletlerle eşitlik. Halkçılık: Sömürü yerine dayanışma. Devletçilik: Kamu girişimciliği, planlı kalkınma, kamusal hakların korunması. Laiklik: Din, mezhep, ırk, dil, farkı olmaksızın, Türkiye Cumhuriyeti Devleti vatandaşlarına eşitlik; devletin herhangi bir inanca dayalı olmaması; azınlıkta kalan kimlik sahiplerinin çoğunluk inancına karşı korunması. Devrimcilik: Akıl ve bilim bağlamında çağdaşlığı korumak için insanlığın gelişme ve evrim çizgisini sürekli olarak izlemek ve değişmek; DinTarım Toplumundan, Laik-Kentsel-Endüstri toplumuna geçişin kurumlarını oluşturmak ve korumak. *** Sonra 1961 Anayasası’nın getirdiklerini anımsayalım: Demokratik, Laik ve Sosyal Hukuk Devleti. Kuvvetler ayrılığı. Anayasa Mahkemesi Bağımsız yargı. Senato. Planlama. Özerk Üniversite. Özerk TRT. Sendika ve örgütlenme özgürlüğü. Grev ve lokavt hakkı. Özerk devlet kurumları. *** Daha sonra Bülent Ecevit’in 1977 seçimleri öncesinde Yeni CHP programına eklediği altı yeni ilkeyi görelim: Özgürlük. Devletin baskısı yerine bireyin özgürlüğü. Eşitlik. Herkesin fırsat eşitliğine sahip olması ve herkesin milli gelirden katkısı oranında pay alması. Dayanışma. Toplumsal üretimin ortaklaşa sağlanması, duygu ve ilke birliği. Emeğin üstünlüğü ve bütünlüğü. Emeğin sömürülmesinin engellenmesi ve milli gelirden alacağın payın milli bir politika olarak korunması Gelişmenin bütünlüğü ve etkinliği. Bütün toplumsal ve insanı değerlerin birlikte, uyumlu bir biçimde uygulanması. Demokratikleşme. Demokratik Rejim’in önündeki engellerin kaldırılması ve Temel Hak ve Özgürlüklerin tümüyle korunması. *** En sonra da Kemal Kılıçdaroğlu’nun katkısını anımsayalım: Adalet: Hukuk Devleti ve yargı bağımsızlığı. Güçlendirilmiş Parlamenter Demokratik Rejim: Şahsım Devleti Rejiminden kurtuluş. *** Şimdi soru şu: 14 Mayıs ve 28 Mayıs seçimlerinde, Kılıçdaroğlu bu yazıda anımsattığım değerler birikimini topluma yansıtabilmiş midir? Örneğin Cumhuriyeti, Atatürk’ü, Laikliği, Planlı ve Kamucu Ekonomiyi, Emeğin Üstünlüğünü, Çağdaş Eğitimi, Kadın Haklarını, yeterince savunabilmiş midir? YOKSA BÜTÜN BU DEĞERLERİ YETERİNCE SAVUNAMAMIŞ VE SAVUNANLARI DA DÜŞ KIRIKLIĞINA UĞRATTIĞI İÇİN Mİ SEÇİMİ KAYBETMİŞTİR?",https://www.cumhuriyet.com.tr/yazarlar/emre-kongar/kilicdaroglu-nicin-kaybetti-2088657
Emre Kongar,Merdan Yanardağ teröre de teröriste de karşıdır!,29 Haziran 2023 Perşembe,"Arkasında pek çok kitap, saatlerce program kaydı, yüzlerce makale olan Merdan Yanardağ’ın “teröre destek vermek”, “terörizm propagandası yapmak” gibi suçlamalarla tutuklanması “hayatın normal akışına” aykırıdır: Çünkü yapılan suçlamalar, Yanardağ’ın yazar kimliğine, siyasal kişiliğine uygun değildir. *** Olayı anımsayalım: 19 Haziran’da AKP’li milletvekili Galip Ensarioğlu’nun Gazete Duvar’da bir röportajı yayımlanıyor. Bu röportajda, Demirtaş, Öcalan ve Kandil hakkında değerlendirmeler yer alıyor. Merdan Yanardağ, bu değerlendirmeler üzerinden 20 Haziran’da, iktidarın politikalarını eleştiriyor. 25 Haziran’da, 20 Haziran’daki programın 15-20 dakikalık bölümü montajlanarak 4-5 dakikaya düşürülüp kimliği belirsiz bir Twitter hesabı tarafından video olarak yayımlanıyor... Ve tek merkezden yönetildiği izlenimi veren bir hızla ve yaygınlıkla, derhal “viral” hale geliyor. Türkiye’de Bahçeli Evler İçin Havuz Temizliği İpuçları 2025 LocalPlan Şimdi Keşfet (Twitter’da bu konuda bana bile yapılan linç saldırılarının, miktarı, şiddeti, süresi ve bunu yapan hesapların nitelikleri, bu saldırıların tek merkezden yönetildiği izlenimini güçlendiriyor.) Merdan Yanardağ 26 Haziran’da gözaltına alınıyor, 27 Haziran’da tutuklanıyor. *** Merdan Yanardağ’ın avukatı Bilgütay Durna 4-5 dakikalık montaj videoda bile suç unsuru olmadığını belirtiyor: “Terörle Mücadele Kanunu’nun 7. maddesinin 2. fıkrası çok açık. 2013’te bu fıkrada değişiklik yapıldı ve orada propagandanın kendisi cebir ve şiddeti meşru haline getirmeye bağlandı. 2019’da yapılan bir ek cümleyle eleştiri hakkı bunlardan muaf tutuldu. Aslında montajın kendisi bile suç değil. Bu konuda AYM’nin, Yargıtay’ın kararları var. Biz ısrarla şunu dile getirdik: ‘Merdan Yanardağ’ın bir bölümü değerlendirme, bir bölümü de Ensarioğlu’ndan alıntı…’ Programın tamamını sunmamıza rağmen klasik tutuklama kararında ‘mevcut delil durumu 26 Haziran 2023 tarihli açık kaynak araştırma tutanağı içeriği...’ denilerek bahsedilen o 4-5 dakikalık video. Karar buna göre verilmiş. Biz ‘Gerçeklik bu değil’ diyoruz ama dikkate alınmamış. Tutuklama kararında montajlanmış video delil olarak ele alınmış. Bu kabul edilebilir değil.” *** Durna’nın bu açıklamalarına karşı İstanbul Cumhuriyet Başsavcılığı’ndan şu açıklama geldi: “İstanbul Cumhuriyet Başsavcılığımızın 2023/137583 soruşturma numaralı dosyası üzerinden hakkında soruşturma yürütülen Merdan Yanardağ’ın, 26/06/2023 tarihinde İstanbul Emniyet Müdürlüğü’nde ve 27/06/2023 tarihinde Cumhuriyet Başsavcılığımızda, müdafileri huzurunda alınan savunmalarında: ‘Soruşturmaya konu tespiti yapılan sözlerin kendisine ait olduğunu ancak konuşmasının tamamının bir bütün olarak değerlendirmesi gerektiği ironi yapmak istediğini’ beyan etmiş olup... Alınan her iki ifadesi sırasında gerek kendisi gerekse müdafileri tarafından tespiti yapılan soruşturmaya konu söz ve açıklamaların montajlanmış olduğu yönünde bir iddiada bulunulmamıştır. Soruşturma tüm yönleriyle ve titizlikle sürdürülmektedir.” Bu açıklamada da açıkça, Yanardağ’ın “konuşmanın tamamının bir bütün olarak değerlendirilmesi gerektiğini” öne sürdüğü ve “ironi yapmak istediğini” söylediği ifade edilmiş. *** Dilerim tutuklamaya yapılan itirazı inceleyecek olan mahkeme: Bu tutuklamaya yol açan iddiaların “Merdan Yanardağ’ın siyasal tutumuna ve gazeteci-yazar olarak oluşan kimliğine aykırı olduğu”... Dolayısıyla, “yaşamın normal akışına da uygun olmadığı”... “Sözlerinin bağlamından kopartılarak arka arkaya sıralandığı, yani montajlandığı”... “Twitter aracılığıyla bir linç kampanyası başlatıldığı” gerçeklerini... Özellikle de “kaçma şüphesi olmadığı”... Olgusunu dikkat alır... Ve kendisini tahliye eder.",https://www.cumhuriyet.com.tr/yazarlar/emre-kongar/merdan-yanardag-terore-de-teroriste-de-karsidir-2094707
Emre Kongar,Laiklik ne değildir?,22 Haziran 2023 Perşembe,"Türkiye’de en çok yozlaştırılan, yıpratılan, içi boşaltılan kavramların başında laiklik gelir. Özellikle dine dayalı siyaset yapanlar yani dinciler, en şiddetli laiklik karşıtlarıdır. Üstelik bunlar, daha en başta, terim ve/veya kavram üzerinden saptırma yapmaya başlarlar: Örneğin İslamcıların yazdığı bazı sözlüklerde laiklik “din karşıtlığı”, “dinsizlik” olarak tanımlanmıştır. Oysa laiklik, din karşıtlığı ya da dinsizlik DEĞİLDİR: Bütün dinleri, mezhepleri, inançları ve inançsızları da KORUYAN bir DEMOKRATİK DEVLET İLKESİDİR. *** Laiklik kavramını saptırmak isteyenlerin kullandığı “Birey laik olmaz, devlet laik olur” ifadesi de DOĞRU DEĞİLDİR! ÇÜNKÜ laik devletten yana olan birey, tanım gereği, laiktir. Örneğin, bir Hıristiyan ya da bir Müslüman, devletin laiklik ilkesinden yanaysa, laik bir Hıristiyan veya laik bir Müslüman olur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Laiklik, bazılarının savunduğu gibi SADECE din ve devlet işlerinin birbirlerinden ayrılması demek de DEĞİLDİR: Laik devletin, din ve devlet işlerini ayırmasının yanında iki önemli görevi daha vardır: Birinci olarak, çoğunlukta olan inanç sahiplerinin, bu inançta olmayan vatandaşlara baskı yapmasını engellemekle, bütün inanç sahiplerini ve elbette inançsızları da ÇOĞUNLUK BASKISINA KARŞI KORUMAKLA YÜKÜMLÜDÜR. İkinci olarak, hangi inançta olurlarsa olsunlar, inanç sahibi insanlara, Allah adına, din adına, şeyhler, şıhlar, hacılar, hocalar, rahipler, papazlar tarafından, inançlarını nasıl yaşayacaklarına ilişkin BASKI YAPILMASINI DA ENGELLEMEKLE YÜKÜMLÜDÜR. *** Laiklik çağımızı kana bulayan dinci-tarikatçı-mezhepçi teröre karşı da en büyük sığınak, en etkili ilaçtır! Laikliği anlatmak, savunmak SUÇ DEĞİLDİR: Tam tersine Laikliği anlatmak, savunmak, anarşi ve teröre karşı DEMOKRASİYİ SAVUNMAKTIR! *** Aynı dinden olan insanların ve değişik ülke halklarının dinlerini yaşama biçimleri birbirlerinden çok farklıdır. Örneğin, Suudi Arabistan’da, İran’da, Libya’da, Malezya’da, Tunus’ta, Suriye’de, Irak’ta ve Türkiye’de yaşayan Müslümanların din uygulamaları birbirinden çok değişiktir. Bırakınız farklı dinleri, tek bir din mensuplarının, örneğin Müslümanların bile hangi kurallara uyarak yaşayacağı, ülkeler ve mezhepler arasında dahi tartışmalıyken bir de din ilkeleri ile devlet ilkeleri çatışırsa ne olur? Değerler ve inançlar kavgası meydana gelir, kaos çıkar, felaket olur! Çözüm laikliktedir: Çünkü Demokratik ve Laik Devlet, bütün dinlere, mezheplere, inançlara ve inançsızlara aynı uzaklıktadır ve HEPSİNİ KORUR. *** LAİKLİĞE KARŞI OLANLAR: ÜLKEMİZİN BİRLİĞİNE, DİRLİĞİNE, DÜZENİNE, BARIŞINA, GÜVENLİĞİNE VE REFAHINA KARŞI OLANLARDIR!",https://www.cumhuriyet.com.tr/yazarlar/emre-kongar/laiklik-ne-degildir-2092736
Emre Kongar,CHP’nin ve liderlerinin tarihsel sorumlulukları,06 Haziran 2023 Salı,"CHP, tarihsel olarak hem Cumhuriyeti hem de Demokrasi’yi kurmuş ama onları, emperyalizm ile Cumhuriyet karşıtlarının oluşturduğu ittifaka karşı koruyamamıştır! *** CHP ve İsmet İnönü, Cumhuriyeti önce, Din-Tarım toplumunun temsilcileri olan tarikatların ve toprak ağalarının iktidarına devretmiştir. Bu anlamda bugünkü felaketin başlangıcındaki ilk tohumların 1945- 1950 yıllarında atıldığı ve 1950-1960 döneminden kaynaklandığı söylenebilir. *** CHP ve İsmet İnönü, daha sonra, “İlk Hedefler Beyannamesi” ile ilkelerini belirlediği 1961 Anayasası ile Cumhuriyete Sosyal Refah Devleti kimliği kazandırmıştır. Ama bu kez de bu Anayasa’yı koruyamamış ve Demirel’in sorumlu olduğu 12 Mart 1971 Askeri müdahalesini engellemeye gücü yetmemiştir. *** Otobid ile ücretsiz ekspertiz Otobid Fiyatı Gör CHP ve İsmet İnönü, bu iki hatanın bedelini, “Ortanın Solu” ideolojisini savunan Bülent Ecevit’in CHP Genel Başkanı olmasıyla ödemiştir. *** Ecevit, 12 Mart 1971 Askeri Darbesi’nden sonra, Erbakan ile ortaklık kurmuş ama bu hükümet yürümemiş ve Ecevit hükümeti bırakıp gitmiştir. Bunun üzerine sağdaki, liberal, dinci ve ırkçı partiler aylar süren uzun müzakereler sonunda 1975’te “Birinci Milliyetçi Cephe Hükümeti”ni kurmuşlar ve bugünkü sorunların temellerini atmışlardır. *** Ecevit, 1977 seçimlerinde, benim de içinde yer aldığım bir kadro ile CHP’yi yenileyerek yüzde 41.4 oy almış, birinci parti olmuş ama tek başına hükümeti kuramamıştı. Bir yıl sonra sağdan transfer edilen 11 milletvekili ile hükümeti kurmuş ama bu iktidar da CHP’nin ekonomik başarısızlığıyla sonuçlanınca, “Ortanın Solu”nun bu başarısızlığı, yine Demirel’in muhatap olduğu 12 Eylül 1980 Askeri Darbesi’nin yapılmasını kolaylaştırmıştır. *** Evren-Özal Askeri Darbe Döneminden sonra SHP’nin başına geçen Erdal İnönü DYP-SHP koalisyonu sırasında siyaseti bırakmış, bu arada Ecevit “Demokratik Sol” adı altında bir başka parti kurmuş ve Baykal da yeni açılan CHP’nin başına geçmiştir. Baykal’ın dar kadrocu ve hizipçi yaklaşımı CHP’yi TBMM dışında bile bırakmış ve sonunda AKP’yi ve Erdoğan’ı iktidara taşıyan Baykal, bu başarısızlıklarının bedelini (haksız ve ahlaksız bir kasetle) ödeyerek Genel Başkanlığı bırakmıştır. *** Kemal Kılıçdaroğlu, CHP’yi Baykal’dan devraldı, onu “Ortanın Solundan”, “Ortanın Sağına” kaydırdı ve rejimin, Erdoğan/AKP iktidarı tarafından “Parlamenter Demokrasi”den “Şahsım Devleti”ne dönüştürülmesi sırasında CHP Genel Başkanlığı yaptı. Sonunda sağ partilerle işbirliği yaparak “Millet İttifakı”nı kurdu; bütün araştırma kurumlarının kazanacağını öngördüğü ve bütün muhalif partilerden (ve benden de) destek aldığı 2023 seçimlerine girdi ve kaybetti. Sonuç olarak, CHP’nin ve Kılıçdaroğlu’nun, bu soldan sağa geçme sürecinin ve bu yenilginin siyasal bedelini ödememesi düşünülemez! *** Reel politika bakımından haksızlık etmemek için son bir noktayı daha belirtmeliyim: CHP, sağcı ortaklarıyla birlikte, sadece Erdoğan/ AKP iktidarıyla ve aşırı sağ partilerle değil, artık “Şahsım Devleti” haline getirildiği için doğrudan doğruya tüm devlet güçleriyle de mücadele etmiştir... Üstelik ne seçim süreci ne de seçimin kendisi şeffaf ve adildir! Ama işlerin bu noktaya gelmesinde de CHP’nin ve Kılıçdaroğlu’nun, pasifliğinin, ihmalinin ve yanlış olan genel stratejisinin rolü olduğu görmezden gelinemez.",https://www.cumhuriyet.com.tr/yazarlar/emre-kongar/chpnin-ve-liderlerinin-tarihsel-sorumluluklari-2088003
Emre Kongar,Demokratlar birleşmedikçe ‘şahsım devleti’ kazanır!,15 Haziran 2023 Perşembe,"Bütün insanlık tarihi, özellikle de siyasal tarih, diktatörlerin, demokratların kavgalarından yararlandıklarını gösterir. Sadece Hitler’in değil, Mussolini’nin ve Franco’nun yükselişlerine de bakın, ne dediğimi hemen net olarak göreceksiniz: Elbette günümüzün “Seçilmiş Otokratları” tarihteki klasik faşistlerden bir hayli farklıdır. Günümüzdeki “Seçilmiş Otokratların” egemen oldukları rejimler, “Seçimli Otoriter”, “Rekabetçi Otoriter”, “Hegemonik Otoriter”, “Kusurlu Demokrasi” ve “Hibrit Rejim” gibi isimlerle anılırlar. Aslında bu tür rejimlerin hepsi, klasik faşizmin makyajlanmış olan aldatıcı görüntüleridir. Değerli Siyaset Bilimci Ersin Kalaycıoğlu bu tür rejimlere Neo-Patrimonyal Sultanizm diyor ve Türkiye’deki uygulamayı da Abdülhamit döneminden başlatarak “Neo-Hamidyen Neo-Patrimonyal Sultanizm” olarak niteliyor. (https://www.politikyol.com/16-nisan-2017-referandumunun-getirdikleri-neo-patrimonyal-sultanizm/) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Değerli bilim insanı Prof. Kalaycıoğlu’nun Türkiye’deki rejim hakkındaki bu tarihsel/siyasal adlandırmasına ben, güncelden hareketle “Şahsım Devleti” rejimi diyorum: Çünkü hem Erdoğan “İngiltere, Fransa, Almanya ve şahsım, dörtlü zirve yaptık” demiştir... Hem de 16 Nisan 2017’de kabul edilen Anayasa’nın 8. Maddesi “Yürütme yetkisi ve görevi, Cumhurbaşkanı tarafından, Anayasaya ve kanunlara uygun olarak kullanılır ve yerine getirilir” demektedir. Bu “Ucube Anayasa”, yürütme yetkisini, “Cumhurbaşkanlığı Kurumuna” bile değil, doğrudan “Cumhurbaşkanının şahsına” vermiştir! *** Bu “Şahsım Devleti” rejimi: Hem korkunç boyutlara ulaşan hayat pahalılığını, yani geçim sıkıntısını, hem de kamu vicdanını yaralayan inanılmaz adaletsizlikleri ve baskıları unutturacak bir biçimde... Kılıçdaroğlu’na yapılan linç yoluyla ve büyük bir başarıyla... Bütün muhalif kamuoyunu CHP içindeki liderlik sorununa yönlendirmiş... Demokratları kendi içlerinde müthiş bir kavgaya tutuşturmuştur. *** UYARIYORUM: Parti içindeki liderlik sorunu ve demokrat kamuoyundaki bu müthiş kavga, etkin bir biçimde, DERHAL sonlandırılmaz ve yerel seçimler için HEMEN çalışmaya başlanılmazsa, CHP, yerel seçimlerde İstanbul’u bile yitirebilir.",https://www.cumhuriyet.com.tr/yazarlar/emre-kongar/demokratlar-birlesmedikce-sahsim-devleti-kazanir-2090715
Emre Kongar,Anayasanın ilk dört maddesi değiştirilemez!,20 Haziran 2023 Salı,"Son günlerde Anayasa’nın ilk dört maddesinin tartışmaya açılmasına ilişkin öneriler duyulmaya başlandı: Net ve açık olarak belirtmeliyim ki ettikleri yeminlere göre, hiçbir “Namuslu ve şerefli bir Cumhurbaşkanı veya bir Milletvekili” bu dört maddenin değiştirilmesini öneremez veya önerilmesine destek veremez! *** Anayasa’nın ilk üç maddesi Türkiye Cumhuriyeti Devleti’nin niteliklerini, resmi dilini, bayrağını, milli marşını ve başkentini belirliyor. Dördüncü madde ise bu ilk üç maddedeki hükümlerin değiştirilemeyeceğini hükme bağlıyor. Bu maddeler şöyle: I. Devletin şekli MADDE 1- Türkiye Devleti bir Cumhuriyettir. II. Cumhuriyetin nitelikleri İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol MADDE 2- Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, başlangıçta belirtilen temel ilkelere dayanan, demokratik, laik ve sosyal bir hukuk Devletidir. III. Devletin bütünlüğü, resmi dili, bayrağı, milli marşı ve başkenti MADDE 3- Türkiye Devleti, ülkesi ve milletiyle bölünmez bir bütündür. Dili Türkçedir. Bayrağı, şekli kanununda belirtilen, beyaz ay yıldızlı al bayraktır. Milli marşı “İstiklal Marşı”dır. Başkenti Ankara’dır. IV. Değiştirilemeyecek hükümler MADDE 4- Anayasanın 1’inci maddesindeki Devletin şeklinin Cumhuriyet olduğu hakkındaki hüküm ile, 2’nci maddesindeki Cumhuriyetin nitelikleri ve 3’üncü maddesi hükümleri değiştirilemez ve değiştirilmesi teklif edilemez. *** Peki, cumhurbaşkanı neleri koruyacağına, nelere bağlı kalacağına, hangi ilkelerden ayrılmayacağına, neler için bütün gücüyle çalışacağına, Büyük Türk Milleti ve tarih huzurunda, namusu ve şerefi üzerine ant içiyor? Cevap aşağıdaki yemin metninde: “Cumhurbaşkanı sıfatıyla, Devletin varlığı ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma... Anayasaya, hukukun üstünlüğüne, demokrasiye, Atatürk ilke ve inkılaplarına ve laik Cumhuriyet ilkesine bağlı kalacağıma... Milletin huzur ve refahı, milli dayanışma ve adalet anlayışı içinde herkesin insan haklarından ve temel hürriyetlerinden yararlanması ülküsünden ayrılmayacağıma... Türkiye Cumhuriyeti’nin şan ve şerefini korumak, yüceltmek ve üzerime aldığım görevi tarafsızlıkla yerine getirmek için bütün gücümle çalışacağıma Büyük Türk Milleti ve tarih huzurunda, namusum ve şerefim üzerine ant içerim.” Demek ki hiçbir namuslu ve şerefli cumhurbaşkanı Anayasa’nın ilk dört maddesinin değiştirilmesini öneremez ya da önerilmesini destekleyemez! *** Peki Türkiye Millet Meclisi’nin oluşturan milletvekilleri, neleri koruyacaklarına, hangi ilkelere bağlı kalacaklarına, nelere sadakat göstereceklerine namusları ve şerefleri üzerine ant içiyor? Bu sorunun yanıtı da aşağıda: “Devletin varlığı ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma... Hukukun üstünlüğüne, demokratik ve laik Cumhuriyete ve Atatürk ilke ve inkılaplarına bağlı kalacağıma... Toplumun huzur ve refahı, milli dayanışma ve adalet anlayışı içinde herkesin insan haklarından ve temel hürriyetlerden yararlanması ülküsünden ve Anayasa’ya sadakattan ayrılmayacağıma... Büyük Türk milleti önünde namusum ve şerefim üzerine ant içerim.” *** Demek ki bu yemin metinlerine göre hiçbir namuslu ve şerefli cumhurbaşkanı ve milletvekili, Anayasa’nın ilk dört maddesinin değiştirilmesini öneremez veya önerilmesini destekleyemez!",https://www.cumhuriyet.com.tr/yazarlar/emre-kongar/anayasanin-ilk-dort-maddesi-degistirilemez-2092127
Emre Kongar,Anlaşmasız IMF reçetesi,23 Haziran 2023 Cuma,"Dün Merkez Bankası faiz oranlarını nihayet artırarak yüzde 15’e yükseltti. Fakat bu oran, Hafize Gaye Erkan’ın eskiden çalıştığı Goldman Sachs’ın yüzde 40 olarak ilan ettiği “beklentinin” altında kaldığı için Türk Lirası değer kaybetmeye devam etti. Elbette önceden ilan edilen bu yüksek faiz beklentisinin altında kalan dünkü karar sonunda devalüasyon eğiliminin devam etmesi, IMF reçetelerine uygun bir sonuç olarak dikkati çekiyor. *** Erdoğan/AKP-Bahçeli/MHP iktidarı, ülkeyi tam bir ekonomik ve mali iflasa sürükleyince, IMF ile anlaşma yapmadan, doğrudan doğruya IMF reçetesini uygulamaya soktu. Bunun için İngiliz ve Katar sermayelerinin güvendiği Mehmet Şimşek Hazine ve Maliye Bakanı, ABD finans çevrelerinin tanıdığı Hafize Gaye Erkan da Merkez Bankası Başkanı yapıldı. *** IMF reçetesi genellikle şu esasları kapsar: Otobid ile zahmetsiz satış. Otobid Fiyatı Gör 1) Büyük dış açığın kapatılması için ulusal paranın değeri düşürülmeli, yani devalüasyon yapılmalıdır. Böylece ithalat azalacak, ihracat artacak ve dış açık düşecektir. 2) Ekonomik ve mali istikrarın sağlanması için enflasyonun hem artış hızı hem de oranı düşürülmelidir. Bu amaçla, sıkı para politikası uygulanmalı, Merkez Bankası’nın para arzı, bankalara ve iktidar kurumlarına verdiği krediler sınırlanarak, azaltılmalıdır. 3) Bütçe açığının kapatılması için kamu harcamaları azaltılmalı, memur, işçi ücretleri ve maaşları düşürülmelidir. Böylece hem kamu harcamaları hem de genel talep azaltılır ve enflasyon daha rahat kontrol altına alınabilir. 4) Bütçe açığının kapatılması için kamu harcamalarının sınırlanması ve kısıtlanması yetmez, yeni vergiler konulmalı ve vergi oranları artırılmalıdır. Yeni vergiler konulurken ve vergi oranları artırılırken, gelir ve servet vergileri yerine, toplumdaki bütün gelir grupları tarafından eşit miktarlarda ödenen, dolayısıyla en adaletsiz olan, tütün, alkol, iletişim, muamele, alım-satım vergileri gibi, dolaylı tüketim vergileri tercih edilmelidir. Böylece hem gelirler artar  hem genel talep kısıtlanır  hem de yatırım yapacak olan sermaye sınıfı, doğrudan vergilerin artırılması nedeniyle engellenmemiş olur. 5) Ekonominin üzerindeki her türlü devlet müdahalesi, kotalar, sınırlama ve kısıtlamalar kaldırılmalıdır. Ülke ekonomisi, uluslararası kapitalist piyasa ekonomisi ile tam bir bütünleşme ilişkisi içine sokulmalıdır. 6) Devletin üretime yönelik her türlü ekonomik ve endüstriyel etkinliği özel teşebbüse devredilmelidir. Böylece ulusal piyasanın tam anlamıyla uluslararası piyasa ile bütünleşmesi kolaylaştırılmalıdır. 7) Ülkedeki mali ve ekonomik hakları ve başta para piyasası olmak üzere, bütün piyasaları düzenleyen hukuk rejimi, hem yerli hem de yabancı sermayeye güven verecek bir nitelikte olmalıdır. Para piyasası ile mal ve hizmetler piyasaları bu nitelikte değillerse, bu güveni verecek düzenlemeler yapılmalıdır. *** “IMF’ye borçlarımızı ödedik” diye övünen bu iktidar, yol açtığı ekonomik ve mali iflastan kurtulmak için IMF ile anlaşma yapmamakla birlikte doğrudan onun reçetesine ve bu reçeteyi uygulamak için uluslararası para piyasalarının tanıdığı yöneticilere sığınmış görünüyor: Ama bu hamlesi başarıya ulaşsa da ulaşamasa da  halkımızın ödeyeceği bedel çok yüksek olacak!",https://www.cumhuriyet.com.tr/yazarlar/emre-kongar/anlasmasiz-imf-recetesi-2093085
Emre Kongar,Şimşek ve Erkan başarılı olabilir mi?,25 Haziran 2023 Pazar,"İktidarın, ülkeyi iflasa sürükleyen yanlış maliye ve ekonomi politikalarını değiştirdiğini ilan ettiğini ve iflastan kurtulmak için IMF ile anlaşma yapmadan klasik IMF reçetesini uygulamaya soktuğunu Cuma günkü yazımda belirtmiştim. İktidar, IMF ile anlaşma yapmadığı için uluslararası piyasaların güvenini kazanmak amacıyla, bu piyasaların güvendiği iki kişiyi, Mehmet Şimşek’i ve Hafize Gaye Erkan’ı devreye soktu. Acaba bu ikili başarılı olabilir mi? *** İktidarın anlaşma yapmadan uygulamaya koyduğu IMF reçetesi, ekonomik ve mali istikrarı sağlamak için hem kamu harcamalarını kısacak hem piyasaların uluslararası serbest rekabet koşullarına göre işlemelerini sağlayacak hem de uluslararası sermayenin gelmesi için güvenilir bir hukuk düzeni oluşturacaktır. Acaba “Şahsım Devleti” rejiminde bu hedefler gerçekleştirilebilir mi? *** Birinci olarak, önümüzde yerel seçimler vardır ve “Şahsım Devleti” iktidarının bu seçimlere yönelik olarak harcama musluklarını kısmak bir yana, alabildiğine açacağı herkesin bildiği bir gerçektir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İkinci olarak, bu iktidar her ne kadar kamu kurumlarını özel girişimcilere devretmişse de piyasalarda serbest rekabet koşullarının oluşmasına izin vermemiştir: Bir başka deyişle, bütün piyasalara sürekli olarak müdahale etmiş, örneğin bütün kamu ihalelerini kendi yandaşlarına vermiş, piyasaların işleyişlerini temelden bozmuştur. Üçüncü olarak, ne yazık ki, ülkedeki Hukuk Devleti yapısı ve yargı düzeni, bütünüyle “Şahsım Devleti”nin kişisel kararlarına bağlı olarak istikrarlı ve güvenilir bir niteliğe sahip görünmemektedir. Örneğin 2023 seçimlerinde milletvekili seçilen Can Atalay hâlâ tahliye edilmemiştir. Örneğin, 2014 seçimlerinde Cumhurbaşkanı adayı olan Selahattin Demirtaş, Gezi Parkı Direnişi dolayısıyla suçlanan Osman Kavala, AİHM’nin kararlarına rağmen hâlâ haksız ve hukuksuz olarak hapistedirler. 28 Şubat mağdurları, Çetin Doğan ve emekli komutanların bir bölümü, Gezi Parkı Direnişi eyleminde kamu çıkarlarını koruyan Mücella Yapıcı ve arkadaşları hâlâ hapistedirler. Çağdaş Hukukçular Derneği üyesi avukatlar, Selçuk Kozağaçlı ve arkadaşları, Grup Yorum üyeleri, Betül Varan, Sultan Gökçek ve arkadaşları, bazı seçilmiş belediye başkanları, hasta ve yaşlı mahkûmlar, hamile, lohusa kadınlar, bebekler, çocuklar, denetimli serbestlik zamanları geldiği halde tahliye edilmeyenler, hâlâ hapistedirler. *** Özetle, “Şahsım Devleti” rejiminde, hiç kimse, hiçbir konuda, bağımsız politika izleyemez... Ama oligarşiye kaynak aktarmak için sömürülen ülkenin bütün kaynakları tüketildiğinde, ortaya çıkan paniği önlemek için, kısa bir süre için “mış” gibi davrananlar ve bunlara inananlar olabilir.",https://www.cumhuriyet.com.tr/yazarlar/emre-kongar/simsek-ve-erkan-basarili-olabilir-mi-2093680
Emre Kongar,Cehalet eğitimi!,13 Haziran 2023 Salı,"21. Yüzyıl Türkiye’sinde, çağdaş dünya ile rekabet edecek öğrencilerimiz, din maskesi takmış olan cehaletin gücüyle boğuluyor ve sadece gençlerimizin değil, ülkemizin geleceği de karartılıyor. *** Geçen gün, medyaya bir suç duyurusu yansıdı: Halkın Kurtuluş Partisi (HKP), İzmir ve Eskişehir’deki milli eğitim müdürlüğü ile il müftülüğü arasında imzalanan protokol kapsamında “manevi danışmanlık” hizmeti adıyla okullara imam, müezzin, vaiz, din hizmetleri uzmanı ve Kuran kursu öğreticilerinin görevlendirilmesini yargıya taşıdı. Suç duyurusu dilekçesinde, İçişleri ve Milli Eğitim Bakanları ile valilerin, Milli Eğitim Müdürlerinin ve Müftülerin “Anayasayı ihlal”, “görevi kötüye kullanma”, “kamu görevinin usulsüz olarak üstlenilmesi”, “inanç, düşünce ve kanaat hürriyetinin kullanılmasını engelleme” ve “görev sırasında din hizmetlerini kötüye kullanma” suçlarını işledikleri iddia edildi. *** Bir süre önce, Ankara Milletvekili Yıldırım Kaya, Meclis’te düzenlediği basın toplantısında, Milli Eğitim Bakanlığı’nın, cemaat ve tarikat bağlantılı çok sayıda vakıfla protokoller imzaladığını belirtmişti. Otobid ile ücretsiz ekspertiz Otobid Fiyatı Gör *** Birkaç yıl önce, katıldığı bir televizyon programında cehaleti öven Sebahattin Zaim Üniversitesi Rektör Yardımcısı Prof. Dr. Bülent Arı, YÖK Denetleme Kurulu üyesi olarak terfi ettirilmişti. Prof. Dr. Bülent Arı, katıldığı o programda cehaleti şöyle övmüştü: “Ben daha çok cahil ve okumamış tahsilsiz kesimin ferasetine (anlayış-sezgi) güveniyorum bu ülkede. Yani ülkeyi ayakta tutacak olanlar, okumamış, hatta ilkokul bile okumamış, üniversite okumamış cahil halktır.” Okumuşları tehlikeli ilan etmişti: “Türkiye’nin okumuş kesimi, profesörlerden başlayarak geriye doğru en tehlikeli olanlar üniversite mezunları. Olayları en rahat okuyanlar ilkokul mezunları. Çünkü, zihinleri berrak."" Abdülhamit’i övmüş, laik eğitimi ve Aydınlanmayı suçlamıştı: Sultan Hamit devrine geri dönelim, Sultan Hamit, mülkiye olmak üzere Sultanileri kurdu. Yani medreselerde az çok kıt kanaat sadece dini tedrisat olmak yerine, laik eğitimi bütün ülkeye yaydı. ""Yani Osmanlı aydınlanmasını sağlayan Sultan Hamit’tir. Bu okullarda okuyanlar Sultan Hamit’i devirdiler.” “Ben açıkçası korkuyorum, ben her zaman cahil halkın ferasetine güveniyorum” diyerek İstiklal Savaşı’na karşı çıkan Refik Halit’i överek üniversite mezunlarını aşağılamıştı: “Ben sürekli Refik Halit gibi gözlem yapıyorum, trafikte en tehlikeli tipler üniversite mezunlarıdır.” Erdoğan için ölünmesi gerektiğini bile belirtmişti: “Erdoğan giderse tam bir felaketle karşı karşıya kalırız. Gelecek nesillere bir şey bırakabilmemiz için evet bizim de ölmemiz gerekiyor. Sevdiklerimizden de vazgeçeceğiz. Üzeri örtülü, görünmeyen bir savaş halindeyiz, bunu kabul edelim.” *** Bir süre önce, dönemin Çevre ve Şehircilik Bakanı Erdoğan Bayraktar, iktidarın eğitim politikasını “ara eleman” yetiştirmek olarak özetlemişti: “Bu ülke Müslüman bir ülke. Yüzde 99’u Müslüman. Tarihten gelen bir yapısı var. Türkiye’nin bulunduğu coğrafya çok zor bir bölge ve Türkiye onun merkezinde bulunuyor. Şimdi Türkiye’nin konumu itibarıyla biz icat yapamıyoruz, buluş yapamıyoruz.” Tarım ülkesi olarak ara teknik eleman yetiştirmemiz gerektiğini söylemişti: “Tarım ülkesiyiz biz. Ne yapacağız biz? Ara teknik eleman ülkesiyiz biz.” *** İktidar, seçimlerden hemen sonra, sanki okullarda “Din Kültürü ve Ahlak Bilgisi” dersleri ya da “Rehber Öğretmenler” yokmuş gibi, sanki “İmam Hatip Okulları” bütün resmi eğitime egemen olmamış gibi, “Değerler Eğitimi” ve “Manevi Danışmanlık” adı altında, okullarda ilave din adamları görevlendiriyor. Ülkemizin sadece bugünü değil, geleceği de insan kaynakları açısından, dünyadaki rekabetçi yarıştan soyutlanıyor!",https://www.cumhuriyet.com.tr/yazarlar/emre-kongar/cehalet-egitimi-2090044
Emre Kongar,Demokratik milliyetçilik bir hayal mi?,27 Haziran 2023 Salı,"Siyasal, toplumsal, ekonomik, psikolojik bütün koşulların uygun olmasına ve bütün araştırmaların da tersini göstermesine rağmen... CHP ile sağ partilerin kurduğu “Millet İttifakı” ve onu Demokratik Rejim uğruna dışarıdan destekleyen HDP’nin de katılmasıyla oluşan “Demokrasi Cephesi”: Ülkenin bütün kaynaklarını tüketen, Türk Lirası’nı perişan eden, Hukuk Devleti’ni yıkan, Adaleti yok eden, çağdaş eğitimi çağ gerisi müfredata ve uygulamalara kurban eden, çocuklarımızın geleceğini karartan, enflasyon canavarı ile halkı geçim sıkıntısına mahkûm eden, toplumsal kesimleri birbirine düşman eden, ayrıca bütün bunlara ilave olarak kendisinden yana olanlar ve olmayanlar olarak toplumu yeni bir çizgide daha ikiye bölen, otoriter iktidara... 2023 Seçimlerini kaybetti... Ve dağıldı! Bu kaybedişin ve dağılışın nedenlerini şöyle sıralamak olanaklı: 1) Halkın yarıya yakın bir bölümü iktidarı destekledi, “Millet İttifakı” ve “Demokrasi Cephesi” ezici bir çoğunluğa ulaşamadı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol a) Çünkü toplumda muhafazakâr kesim hâlâ güçlü. b) Çünkü iktidar yirmi bir yılda, ideolojik ve ekonomik olarak kendi seçmenini yarattı. c) Din siyasete alet edildi, camiler miting alanı gibi kullanıldı. 2) Suriye’den ve Pakistan, Afganistan gibi ülkelerden, ithal seçmen kullanıldı: Bu seçmenlerin sayısı seçmen listelerinden de anlaşılamıyor, çünkü ev sahibi olup Türk vatandaşlığını aldıktan sonra, bir dilekçe ile isimleri değiştiriliyor. Ümit Özdağ’ın iddiasına göre bu seçmenlerin sayısı bir milyon dolayında. 3) Muhalefet, bir partiye karşı değil, bir ittifaka karşı da değil, doğrudan doğruya Devlet’e karşı mücadele etti: Çünkü Erdoğan/AKP iktidarı, “Lider eşittir Parti; Parti eşittir Devlet” anlayışı ile “Şahsım Devleti”ni kurmuştu. Bütün görünür devlet kurumları, Valiler, Kaymakamlar ve başka görevliler, iktidara çalıştılar. Derin Devlet de iktidardan yanaydı. 2014 CB adayı Selahattin Demirtaş ve seçilmiş HDP’li belediye başkanları hapisteydiler. Ayrıca İmamoğlu da “Siyaset yasağı” tehdidi altındaydı. 4) Seçim ne adildi ne de şeffaf. Ne seçmen listeleri ne de sandıklar tam denetlenebildi. 5) Propaganda dönemi tam anlamıyla bir eşitsizlik skandalıydı. Sadece TRT ve AA değil, özel kesimdeki bütün gazete, radyo ve televizyonların yüzde 90’ından fazlası iktidar propagandası yaptı, muhalefete hiç denecek kadar az yer verdi. Ayrıca iktidar muhalefeti terörle suçlayarak yalan propaganda yaptı; medyanın yandaşlığından dolayı bunun yalan olduğu seçmene duyurulamadı. 6) “Demokrasi Cephesi” Demokrasi, Hukuk Devleti, Adalet gibi soyut kavramları vurgularken iktidar, milliyetçilik ve dincilik üzerinden terör tehdidi propagandası yaptı. 7) Millet İttifakı kendi içinde anlaşamadı ve uzlaşamadı. Seçmene birlik ve bütünlük mesajı veremedi. CHP seçmeni CHP’yi, sağ seçmen sağcı partileri, her iki taraf da karşı taraftaki liderleri bu ittifaktaki eylem ve söylemlerinden dolayı eleştirdi. 8) CHP Genel Başkanı olduğu için muhalefetin ortak adayı olacağı belli olan Kılıçdaroğlu, aday olmadan önce de aday olduktan sonra da ortakları tarafından sürekli eleştirildi ve önü kesildi. VE DEĞERLİ OKURLARIM, BÜTÜN BU NEDENLERLE BİRLİKTE: 9) İktidarın dinci ve azgın milliyetçi politikası ve uygulamaları, muhalif görünen sağcı partileri ve HDP’yi de etkiledi; Türk ve Kürt milliyetçiliği, kimlik siyasetini Demokratik Parlamenter Rejim savunuculuğunun önüne geçirdi. *** Seçimden hemen sonra yazdığım yazılardan biri “NE YAPMAMALI” başlıklıydı ve şöyle bitiyordu: Unutulmamalıdır ki Türk Milliyetçiliği Atatürkçü niteliğinden ve Demokratik özelliğinden saptığı zaman, Kürt Milliyetçiliğinin ayrılıkçı çizgiye kayması ve her iki milliyetçiliğin de Demokratik Rejimi tehdit etmesi gündeme gelmektedir. Özetle, ülkemizde Demokratik Rejim yeniden inşa edilirken mukaddes kimliklerin siyasette istismarı önlenmeli, “kimlik siyaseti” yapılmamalıdır.",https://www.cumhuriyet.com.tr/yazarlar/emre-kongar/demokratik-milliyetcilik-bir-hayal-mi-2094221
Emre Kongar,CHP lidersiz bırakılamaz!,09 Haziran 2023 Cuma,"Seçmenlerin en az yarısı Demokrat, dörtte biri de CHP’lidir... Bu kitle, asla örgütsüz, lidersiz, partisiz ve umutsuz bırakılamaz... Baskı altında ve adaletsiz koşullarda yapılan son seçimlerin iktidara göre çarpıtılmış olan sonuçları bile, her 2 seçmenden birinin “Şahsım Devleti”ne karşı olduğunu ve her 4 seçmenden birinin de CHP destekçisi olduğunu göstermiştir. “Şahsım Devleti”nin kurucuları, bu gerçeği bildikleri halde, seçmenlerin yarısına yakın olan büyük bir kitleyi yok sayarak “Demokratik, Laik ve Sosyal Hukuk Devleti”ni bütünüyle yok etmek istiyorlar. Buna karşı seçmenlerin yarısı direniyor. Bu “Demokratik Direniş”, örgütsüz, partisiz, lidersiz, umutsuz bırakılamaz. CHP, tarihsel kimliğiyle, bu direnişe siyasal olarak öncülük etmek zorundadır: *** Otobid ile zahmetsiz satış. Otobid Fiyatı Gör Yaklaşık bir yıl kadar önce CHP hakkında yazdığım bir dizinin, “CHP, ATATÜRKÇÜLÜK VE SOSYAL DEMOKRASİ CHP’DE RESMEN BİRLEŞİYOR-15”  başlığıyla yazdığım son yazısı şöyle bitiyordu: “...Baykal’ın hizipçi yönetimi yüzünden CHP çok yıprandı, küçüldü, Meclis dışında bile kaldı. Sonunda başarısız olan parti yönetimi değişti ve Kemal Kılıçdaroğlu Genel Başkan oldu... ...Her iki grup da, CHP’nin hem Atatürkçü hem de Sosyal Demokrat kimliğini ne reddedebilir ne de partiyi sadece kendi ideolojisinin tekeline alabilir. Çünkü her iki kimlik de hem ulusal ve uluslararası tarihsel gerçeklere dayanmaktadır hem de genel seçmen kitlesindeki siyasal (reel politik) birikimleri yansıtmaktadır.” Sevgili okurlarım, yaklaşık bir yıl önce yazdığım bu satırları, şimdi CHP’nin ve Kılıçdaroğlu’nun liderliği ile kaybedilen seçimlerden sonra, aşağıdaki gibi tamamlamak istiyorum. *** CHP liderliği kişisel kavgalarla belirlenemez: Deniz Baykal’ın kişisel ihtirası CHP’yi TBMM’nin bile dışında bırakmıştır. Kemal Kılıçdaroğlu’nun, benim de baştan beri desteklediğim Genel Başkanlığında, 13 yıldır uyguladığı parti içi ve parti dışı stratejik politikalar da son seçimlerde başarısız kalmıştır. Bu başarısızlık karşısında Ekrem İmamoğlu, Kılıçdaroğlu’nun parti içi ve parti dışı stratejik politikalarından hiçbir farklılık telaffuz etmeden, Genel Başkanlık için harekete geçmiştir. Kazansa da kaybetse de stratejik politikalar olarak parti içinde de parti dışında da hiçbir şey değişmeyecektir! CHP, önce kendisini, sonra da Demokratik Rejimi kurtarmak için: Başta sendikalar ve meslek odaları olmak kaydıyla bütün emekçi örgütleriyle ortak hareket edecek... İnsan haklarını, kadın haklarını, hayvan haklarını, çevreyi savunan Demokratik Toplum Örgütleriyle diyalog kuracak... Sadece sağla değil, solla da ittifak yapacak... Atatürkçü ve Sosyal Demokrat kimlikli... Bir lider aramaktadır!",https://www.cumhuriyet.com.tr/yazarlar/emre-kongar/chp-lidersiz-birakilamaz-2088913
Emre Kongar,"Kavgayı bırak, İstanbul’a bak!",11 Haziran 2023 Pazar,"Öfke baldan tatlıdır: Başarısızlığı bireye bağlamak kolaydır... Başarısız lideri linç etmek rahatlatır... “Ben demiştim” demek, insanı bireysel sorumluluklarından kurtarır... “Sürekli muhalif” kimliğin zırhı, kişiyi kolektif hatalara karşı korur... Ama seçenek yoksa, önümüzdeki sorunu çözemez! *** Önce önümüzdeki sorunu belirleyelim. “Şahsım Devleti” iktidarı, toplumu dönüştürmek istiyor: Çağdaş “Demokratik Laik ve Sosyal Hukuk Devleti”ne doğru gelişmek isteyen Türkiye Cumhuriyeti’ni, çağdışı bir Ortadoğu Diktatörlüğüne doğru, geri gitmeye zorluyor! “Şahsım Devleti” 2023 seçimleriyle, bu hedefinde çok önemli bir aşama gerçekleştirdi: Kılıçdaroğlu’nun sağa kaydırdığı CHP’nin liderliğindeki Millet İttifakı ve onun çevresindeki Demokratik İttifak seçimi kaybedince “Şahsım Devleti”, hem Demokratik Rejimi savunan güçleri moral olarak yıktı, hem de Meclis’te kendisine yakın bir yapı oluşturdu. Şimdi bir yandan otoriter gücüne, bir yandan da Meclis’teki bu yapıya güvenerek, Demokratik Laik ve Sosyal Hukuk Devleti’ni öngören Anayasa’yı tümüyle değiştirmek istiyor! *** Peki, Demokratik Laik ve Sosyal Hukuk Devleti’nden yana olanlar, bu yapıyı, bu Anayasa’yı nasıl koruyabilir? Bu sorunun biri uzun erimli, öteki kısa erimli iki yanıtı var. Uzun erimli olarak, “Demokratik, Laik ve Sosyal Hukuk Devleti” bağlamındaki eğitim ve örgütlenme etkinlikleri çok daha kararlı ve enerjik olarak sürdürülmeli... Bu Devleti savunan partiler, sendikalar, Demokratik Toplum Kuruluşları, dernekler, gazeteler, televizyon kanalları bıkmadan, usanmadan desteklenmeli... Sürekli olarak, adalet, hukuk, fırsat eşitliği, liyakat, şeffaflık, demokrasi, laiklik, sosyal devlet savunulmalıdır. Kısa erimli olarak, önümüzdeki ilk seçimi kazanmak ana hedeftir. Bu seçimi kazanmak için her türlü stratejik ve taktik önlem alınmalı... Gerekli ittifaklar, sloganlar, etkinlikler için şimdiden çalışmaya başlanmalıdır. *** Parlamenter Demokratik Rejime karşı olan “Şahsım Devleti”nin yöneticileri de mutlaka yukarıdaki hususları biliyor ve bunları engellemek için her türlü önlemi alıyorlardır. Hiç kuşkusuz Demokrasiyi savunan partileri zayıflatmak, her türlü Demokratik İttifakı önlemek, ilk hedefleridir. *** Önümüzdeki yerel seçimlere 9 ay kadar bir süre kalmıştır. Bu sürede CHP’deki sağa kayış stratejisine yönelik eleştirileri (parti içinde) karşılayacak yapısal bir değişiklik için ne bir program, bir kadro, ne de bunların hazırlığı için zaman vardır. Reel politika gerçekleri, parti içi bozgun havasının ve liderlik kavgasının derhal sonlandırılmasını ve yerel seçimlere hazırlıkların hemen başlamasını zorunlu kılmaktadır. Kurultay bu amaca hizmet etmelidir!",https://www.cumhuriyet.com.tr/yazarlar/emre-kongar/kavgayi-birak-istanbula-bak-2089510
Emre Kongar,Haftaya bugün ne yapacaksınız,21 Mayıs 2023 Pazar,"Haftaya bugün... 28 Mayıs 2023 Pazar günü yapılacak olan cumhurbaşkanlığı ikinci tur seçiminde... Nasıl oy kullanacaksınız? Kime oy vereceksiniz: Lidere mi... Kendinize mi? Ben kendime, bugüne kadar savunduğum değerlere ve ilkelere oy vereceğim! *** 1) Atatürk’e, onun kurduğu Türkiye Cumhuriyeti’ne inandığım için... Hangi lider Atatürk’ü ve Cumhuriyeti savunuyorsa, ona oy vereceğim. 2) Demokratik Rejim’i savunduğum için... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hangi lider Demokratik Rejim’i savunuyorsa ona oy vereceğim. 3) Hukuk Devleti’ni ve adaleti savunduğum için... Hangi lider Hukuk Devletini, adaleti savunuyorsa ona oy vereceğim. 4) Laikliği savunduğum için... Hangi lider laiklikten yanaysa ona oy vereceğim. 5) Yargı bağımsızlığına inandığım için... Hangi lider yargı bağımsızlığını savunuyorsa ona oy vereceğim. 6) Tek kişi yönetimine inanmadığım için... Hangi lider tek kişi yönetimine karşı ise ona oy vereceğim. 7) Din ve mezhep politikalarının ayrımcı olduğuna inandığım için... Hangi lider din ve mezhep üzerinden politika yapmıyorsa ona oy vereceğim. 8) Irkçılık ve azgın milliyetçilik politikalarının ayrımcı olduğuna inandığım için... Hangi lider ırkçılık ve azgın milliyetçilik üzerinden politika yapmıyorsa ona oy vereceğim. 9) Kavgaya değil, uzlaşmaya inandığım için... En az kavgacı olan, uzlaşmayı en çok savunan lidere oy vereceğim. 10) Savaşa değil, barışa inandığım için... Yurtta barış, cihanda barış diyen lidere oy vereceğim. 11) Sosyal Devlet’ten yana olduğum, sömürüye karşı olduğum için... Sosyal Devleti savunan, gelir ve servet dağılımını dar ve sabit gelirlilerden yana düzeltecek ekonomik ve mali politikaları uygulamayı vaat eden lidere oy vereceğim. 12) Hırsızlığa karşı olduğum için... Dürüst lidere oy vereceğim. 13) Kamu malının yağmasına karşı olduğum için... Kamu malını koruyan lidere oy vereceğim. 14) Yeşilden yana, betonlaşmaya karşı olduğum için... Yeşili koruyan, betonlaşmaya karşı olan lidere oy vereceğim. 15) Terbiyeden ve nezaketten yana olduğum için... Terbiyeli ve nazik olan, küfür ve hakaret etmeyen lidere oy vereceğim. 16) Dünya ile rekabet edebilecek, sorgulayıcı ve çağdaş eğitimden yana olduğum için... Çağdaş, sorgulayıcı eğitimden yana olan, dogmatik, ezberci eğitime karşı olan lidere oy vereceğim. 17) Bilim, sanat, edebiyat ve kültür alanlarında yaratıcılıktan, özgürlükten, özerklikten ve özgünlükten yana olduğum için... Bilimde, sanatta, edebiyatta, kültürde, yasaklara karşı olan özgürlükçü lidere oy vereceğim. 18) Üniversite özerkliğinden yana olduğum için... YÖK’e karşı olan lidere oy vereceğim. 19) Medya özgürlüğünden yana olduğum için... Medya özgürlüğünü savunan, gazetecileri hapse atmayan, RTÜK ve BİK gibi kuruluşları sadece meslek ahlakını denetleyen ve siyasal iktidardan bağımsız olan kurumlar haline getirecek lidere oy vereceğim. *** Ve seçimi ister benim oy verdiğim lider kazansın, isterse rakibi... Kendime, bütün ömrüm boyunca savunduğum değerlere oy verdiğim için, vicdanım rahat bir biçimde gece mışıl mışıl uyuyacağım! Ve seçimi ister benim oy verdiğim lider kazansın, isterse rakibi... Ertesi sabah yine Demokratik, Laik ve Sosyal Hukuk Devleti için mücadeleye devam edeceğim.",https://www.cumhuriyet.com.tr/yazarlar/emre-kongar/haftaya-bugun-ne-yapacaksiniz-2083253
Emre Kongar,Kılıçdaroğlu niçin seçilmelidir?,11 Mayıs 2023 Perşembe,"Türkiye’nin önündeki sorun sadece Demokratik Rejim’in değil, Erdoğan/AKP iktidarının yıktığı Devlet’in de yeniden kurulmasıdır. Çünkü Devlet olmazsa, Demokratik Rejim de olmaz! Kılıçdaroğlu bu Devlet’i, Türkiye Cumhuriyeti’ni, “Demokratik, Laik ve Sosyal bir Hukuk Devleti” niteliğiyle yeniden inşa edeceği umudunu yarattığı için seçimleri kazanmalıdır. Peki Kılıçdaroğlu, bu Devlet’i yeniden nasıl kuracaktır... Ona neden güvenmeliyiz? *** Erdoğan/AKP iktidarı Devlet’i hangi yöntemle yıktıysa, Kılıçdaroğlu da aynı yöntemi tersine kullanarak Devlet’i kuracaktır; öyle kurmalıdır: YİNE YARGI MEKANİZMASINI KULLANARAK... AMA BU KEZ ADALETİN EGEMEN OLDUĞU YARGI YOLUYLA! *** Kılıçdaroğlu’nun Erdoğan/AKP iktidarının “Devlet Yıkımına” karşı ilk başkaldırısı, 2017 yılındaki Adalet Yürüyüşü idi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu doğru bir tercihti: Çünkü Devlet, yargı mekanizması kullanılarak adaletsizlik yoluyla yıkılmıştı! Dolayısıyla, Demokratik Cumhuriyet’in yeniden kuruluşu da aynı yöntemle, ama bu kez sürecin tersine çevrilmesiyle, adaletsizliğin engellenmesiyle, adil yargı yoluyla gerçekleştirilecektir; gerçekleştirilmelidir. *** Bakınız yargı mekanizması kullanılarak devlet nasıl yıkıldı: 1) Önce yargı mekanizması ele geçirildi ve adalet yıkıldı. 2) Sonra yargı yoluyla, ordu, üniversiteler, medya ele geçirildi ve yıkıldı. 3) Böylece, adaletsiz yargı eliyle bir “Korku İmparatorluğu” kuruldu ve toplum susturuldu. 4) Yargı ele geçirildiği için, yağmaların ve yolsuzlukların önü açıldı; bunların soruşturulmaları engellendi ve böylece ülkenin bütün kaynakları tüketildi. 5) Önceden haber alındığı resmi beyanlarla belgelenmiş olan askeri darbe teşebbüsü bahane edilerek Olağanüstü Hal ilan edildi ve OHAL baskısı altında antidemokratik koşullarda yapılan 16 Nisan 2017 Halkoylaması, kaybedildiği halde, yine adaletsiz yargı kullanılarak, yasalara aykırı oy sayımıyla, kazanılmış olarak ilan edildi. 6) Bütün bu süreç sırasında, Anayasa Mahkemesi, Yargıtay, Danıştay, Yüksek Seçim Kurulu gibi organlar iktidar yandaşlarıyla dolduruldu; ayrıca, iktidarın parti örgütlerinden gelen kişiler doğrudan savcı ve yargıç yapılarak yargı mekanizması parti organı haline getirilmeye çalışıldı. Özet olarak: Devlet, yargı mekanizması kullanılarak yıkıldı. *** Devletin yeniden kurulması, aynen yıkılmasındaki yöntem kullanılarak, yargı mekanizması yoluyla yapılacaktır; yapılmalıdır. Ama, yargı mekanizması, bu kez adaletsizlik üzerine değil, adalet üzerine yeniden yapılandırılmış olacaktır! *** Kılıçdaroğlu’nun ve müttefiklerinin bütün vaatleri, Devlet’in, Demokratik Cumhuriyet’in yeniden kurulması halinde geçerli olacaktır... Gerçekleştirilmeleri sadece ve yalnızca Devlet’in yeniden kurulmasına bağlıdır. Devlet’in yeniden kurulabilmesi ise ancak adalet ilkesinin egemen olduğu bir yargı mekanizması eliyle, meşru ve hızlı bir biçimde gerçekleştirilebilir. *** Kılıçdaroğlu, Devlet ile Adalet ilişkisini en iyi kavramış ve bunu Demokratik Rejim adına 2017 yılındaki yürüyüşle net olarak ifade etmiş bir liderdir: Üstün insan olduğu için değil... Sizden, benden, seçmenden farklı olduğu için değil... Adalete inandığı, Devlet’in ve Demokrasi’nin temelinin Adalet olduğunu bildiği, anlattığı, savunduğu ve dürüst olduğu için seçilmelidir.",https://www.cumhuriyet.com.tr/yazarlar/emre-kongar/kilicdaroglu-nicin-secilmelidir-2079841
Emre Kongar,"Atatürkçülük, milliyetçilik ve demokratlık",25 Mayıs 2023 Perşembe,"İkinci tura 4 gün kala, Zafer Partisi Genel Başkanı Ümit Özdağ, Millet İttifakı’nın cumhurbaşkanı adayı Kemal Kılıçdaroğlu’nu destekleyeceklerini resmen duyurdu. Böylece ATA İttifakı içinde, Vecdet Öz’ün Genel Başkanı olduğu Adalet Partisi’nden sonra, ikinci parti de Kılıçdaroğlu’na destek açıklamasında bulundu. Ümit Özdağ’ın bu ittifakın esas omurgasını oluşturan seçmenleri temsil ettiği düşünülürse, bu açıklamanın çok önemli sonuçlarının olabileceği görülür: Bu açıklama, ikinci turda Kılıçdaroğlu’nun kazanma şansını artırmış görünmektedir. *** Özdağ, Kılıçdaroğlu ile olan müzakereleri hakkında: “1 sene içinde uluslararası hukuka uygun, insan haklarını gözeten, Suriyelilerin Suriye’deki güvenliğini sağlayacak, uyuşturucu çetelerini okulların önünden kurtaracak bir model üzerinde kendisiyle fikir birliğine vardık ve Zafer Partisi olarak 2. turda Sayın Kılıçdaroğlu’nu destekleme kararı verdik” dedi. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üzerinde anlaşma sağlanan mutabakatın tam metni şöyle: “Kapsam: Bu protokol, Zafer Partisi ile Millet İttifakı Bileşenleri arasında, Cumhurbaşkanlığı İkinci tur seçiminde ve sonraki süreçte yapılacak işbirliği esaslarını kapsamaktadır. Amaç: 21 yıllık AKP hükümetlerinin yarattığı sosyal yıkım, yolsuzluk, yoksulluk, devlet krizi, sığınmacı sorunu, rant-borç-talan ekonomisi ve neden olduğu ağır ekonomi sorunları ve toplumun siyasi kutuplara bölünmesine karşı devletin yeniden düzenlenmesi; milli birlik ve beraberliğin sağlanması, yoksulluk, yolsuzluk, yasaklar ve ağır ekonomi sorunlarının çözümü, Türkiye için ağır bir güvenlik ve demografi sorunu oluşturan sığınmacı ve kaçakların gönderilmesi için ortak çalışma ve işbirliği detaylarının tespit edilmesidir. Temel İlkeler: 1-Anayasamızın ilk 4 maddesi ve 66. maddede yer alan Türk Vatandaşlığı konusundaki tanımı ve içeriği korunacaktır. 2-1924 yılında kurulan milli-üniter-laik devletten asla taviz verilmeyecektir. Bu değerlere bağlı kalınacaktır. 3- Başta Suriyeliler olmak üzere tüm sığınmacılar ve kaçaklar en geç 1 yıl içerisinde ülkelerine geri gönderilecektir. 4. Devletin varlığı ve bütünlüğünü hedef alan başta FETÖ, PKK, IŞİD olmak üzere bütün terör örgütleri ile etkin ve kararlı mücadele edilecektir. Terörle mücadele çerçevesinde, terörle bağlantısı hukuki kanıtlarla sabit olan mahalli idare yöneticileri yerine devlet görevlileri ataması uygulamasına yargı kararı çerçevesinde devam edilecektir. Terörle müzakere değil, mücadele edilecektir. Türkiye’nin milli ve üniter devlet yapısını hedef alan hiçbir siyasi ve hukuki düzenlemeye izin verilmeyecektir. 5- Devletin bütün birimlerinde yapılacak görevlendirmelerde sadakat değil, liyakatin esas alınması sağlanacaktır. 6- Bütün yolsuzluklar ile hukuk çerçevesinde çok etkin bir şekilde mücadele edilecektir. 7- Devletin vatandaşına karşı şeffaf olunması ve açık davranması konularında tam mutabakata varılmıştır.” *** Meral Akşener, Kemal Kılıçdaroğlu’nu destekleyeceğini açıklayan Ümit Özdağ ile ilgili olarak: “O mutabakat metninde bizi rahatsız eden bir şey yok” dedi. Akşener, Zafer Partisi’ne bakanlıklar verildiğine ilişkin dedikodular konusunda ise: “Biz henüz bakanlıklar konusunu hiçbir şekilde, Millet İttifakı’nın bileşenleri olarak, bir araya gelip konuşmadık” açıklamasında bulundu. *** Bu destek ve açıklanan bu protokol, Erdoğan/AKP iktidarı tarafından Millet İttifakı’na ve Kılıçdaroğlu’na karşı montajlanmış sahte videolarla yürütülen kara propagandayı engelleyecek ve yapılan eleştirilere karşı da bir “emniyet supabı” fonksiyonu görecek maddeleri içermektedir: 1) Anayasa’nın ilk dört maddesi ve 66. Maddesi güvence altına alınmıştır. 2) Irkçılığa dayanmayan, bütün vatandaşları eşit gören, “Milli Demokratik Devlet” güvence altına alınmıştır. 3) “Üniter Demokratik Devlet” yapısı güvence altına alınmıştır. 4) Laiklik güvence altına alınmıştır. 5) İthal nüfus sorununun bir yıl içinde çözüme kavuşturulması üzerinde anlaşma sağlanmıştır. 6) Her türlü terörle müzakere yerine, ödünsüz bir mücadele, güvenceye kavuşturulmuştur. 7) Liyakat ilkesi güvence altına alınmıştır. 8) Yolsuzluk yapanlarla mücadele güvenceye kavuşturulmuştur. 9) “Hukuk Devleti”nin kurulması güvence altına alınmıştır. 10) “Şeffaf devlet” yapısı ve işleyişi güvenceye kavuşturulmuştur. *** Sonuç olarak bu destek, Kılıçdaroğlu’nun yolunu: Atatürkçülük çizgisinde... Irkçılığa dayanmayan Demokratik Milliyetçilik bağlamında... Bütün vatandaşları eşit gören, Demokratik Laik ve Hukuk Devleti olan bir Cumhuriyet idealine doğru... Güçlendirmiş... Ve 28 Mayıs’ta, seçmenin Aydınlık bir tercih yapması ihtimalini artırmış görünmektedir.",https://www.cumhuriyet.com.tr/yazarlar/emre-kongar/ataturkculuk-milliyetcilik-ve-demokratlik-2084414
Emre Kongar,Sultan İbrahim,28 Mayıs 2023 Pazar,"Bugün Türkiye bir siyasal rejim kararı vermek üzere seçime gidiyor... Ve insanlığın Demokrasi, Adalet, Eşitlik, Özgürlük mücadelesi devam ediyor. Bir seçim gününü, tarih bilinciyle süslemek için yazdım aşağıdaki yazıyı! *** Fatih Sultan Mehmet’in İstanbul’u fethetmesinden sonra, Osmanlı İmparatorluğu, Endüstri Devrimi’ne kadar, dünyanın egemeni oldu. Osmanlı’nın yükseliş ve çöküş tarihi pek çok ilginç kişilikler ve olaylarla doludur. Bugün tarihin “Deli İbrahim” sıfatıyla da andığı Sultan İbrahim’in hüzünlü öyküsünü okurlarıma aktarmak istedim. Rahmetli annem, “Ne oldum’ dememeli, ‘Ne olacağım’ demeli” derdi. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sultan İbrahim, 5 Kasım 1615 tarihinde doğdu. Babası Osmanlı Padişahı I. Ahmet, annesi Kösem Sultan’dır. Babasının 1617 senesinde vefat etmesi ve amcası I. Mustafa’nın tahttan indirilmesi ile ağabeyi II. Osman tahta çıktı. II. Osman’ın öldürülmesinden sonra öteki ağabeyi IV. Murat tahta çıktı. İbrahim daha 2 yaşındayken kafese kapatılmıştı. 1635’te Revan Seferi’ne çıkarken Sultan IV. Murat, Şehzade Bayezit’i ibrişim kemendiyle boğdurdu. Öteki kardeş Şehzade Süleyman da aynı sırada öldürüldü. Kösem Sultan’dan doğan öz kardeşi Şehzade Kâsım da 1638’de Bağdat Seferi başlarken boğduruldu. Osmanlı tarihçilerine göre, ağabeyinin ölüm haberini alan İbrahim, bunun kendisini öldürmek için uydurulan bir yalan olduğunu sanmış, odasından dışarı çıkmamış, ancak ağabeyinin cesedini gördükten sonra ikna olmuş ve 1640 tarihinde tahta oturmuştur. *** İstanbul sokaklarında sık sık dolaştığı günlerden birinde önüne çıkan bir öküz arabası Sultan İbrahim’i hiddetlendirmiştir. Bunun üzerine şehir içinde araba kullanılmasını halka yasaklar. Günün birinde üfürükçüye gittiği sırada karşısına bir araba çıkması üzerine kızar ve bundan sorumlu tuttuğu Veziriazam Nevesinli Salih Paşa’yı üfürükçünün evine çağırtır ve orada kuyu ipiyle boğdurtur. *** Sultan İbrahim, İbşir Mustafa Paşa’nın güzelliğiyle maruf eşi Perihan Hanım’ı kendine ister. Ama Varvar Ali Paşa bu emre karşı gelir ve İbşir Mustafa Paşa’nın eşini Sultan İbrahim’e götürmez. Bu durum üzerine İbşir Mustafa Paşa, Varvar Ali Paşa’yı öldürmekle görevlendirilir. Eşini savunduğu İbşir Mustafa Paşa, Varvar Ali Paşa’yı öldürür ve başını keserek İstanbul’a yollar. *** Sultan İbrahim tamamen mücevher işli yeni bir saltanat kayığı yaptırmak ister. Bunun için esnaftan, ulemadan, ocak ağalarından ve devlet ricalinden ek vergiler istenir ve buna muhalefet edecek olanların cezalandırılacakları duyurulur. Bu arada, Sadrazam Tezkereci Ahmet Paşa da kendi müsrifliğine devam etmekte ve oğlunun düğünü için yaptığı eğlentiler ve harcamalar hakkındaki dedikodular bütün kentte konuşulmaktadır. *** Sultan İbrahim’in kilolu kadın arzusu üzerine İstanbul’da aranarak bulunan bir Ermeni kadındır. Sultan İbrahim’le 1645 yılında evlenmiş ve üç çocukları olmuş ama oğulları çocukken ölmüştür. Şam’ın tüm gelirleri Şivekâr Sultan’a bağışlanmıştır. Erkek kardeşi Zaven Efendi Hasan ismini alarak baltacılar arasına dahil edilmiştir. Sultan İbrahim’in 1648 yılında tahttan indirilip öldürülmesinden sonra Eski Saraya gönderilmiştir. *** 7 Ağustos 1648’de ulema Fatih’te, kapıkulu ocakları ağaları da At Meydanı’nda Orta Camii’nde toplanır ve Sultan İbrahim’in sefahatine ve koyduğu samur ve amber vergilerine karşı bir ayaklanırlar. Bunu haber alan sadrazam Tezkereci Ahmet Paşa korkup saklanır. Başdefterdar olan Sofu Mehmed Paşa Fatih Camii’ne çağrılır sadarete getirildiği ilan edilir. O akşam geç saatlerde Tezkereci Ahmet Paşa saklandığı konağında yakalanır, konağı yağmalanır, kendisi Sofu Mehmed Paşa önüne getirilir ve orada Cellat Kara Ali tarafından boğularak idam edilir. İsyancılar, Sultan İbrahim’in tahttan inmesini ve Şehzade Mehmet’in Padişah olmasını isterler. Kösem Sultan’ın oğlu İbrahim’i kurtarma çabaları sonuç vermez ve sonunda 6 yaşındaki küçük Şehzade Mehmet, IV. Mehmet olarak tahta oturur. IV. Mehmet’in tahta çıkışından sonra yeni Sadrazam Sofu Mehmed Paşa, şeyhülislamdan İbrahim’in idamı için fetva ister. Şeyhülislam “Eğer iki sultan var ise birini öldürün” diyerek Sultan İbrahim’in katline fetva verir. Sultan İbrahim kapatıldığı odada iki cellat tarafından boğularak 18 Ağustos’ta katledilir. Sofu Mehmet Paşa ve diğer vezirler de bu idamı izlerler. *** İnsanlık tarihi, özellikle de Osmanlı tarihi, “insanı” anlamamıza yardımcı olan ibret verici olaylarla doludur. Okumaya, öğrenmeye ve paylaşmaya doyamıyorum!",https://www.cumhuriyet.com.tr/yazarlar/emre-kongar/sultan-ibrahim-2085298
Emre Kongar,Seçimden önceki son yazı,14 Mayıs 2023 Pazar,"Bugün anneler günü... Bugün seçim günü... Anneler çocuklarını korumak için sandıklara koşacaklar! Bahar havası bütün ülkeyi sarmış... Bir yeni başlangıç... Bir umut... İçerideki ve dışarıdaki tüm okurlarım kıpır kıpır! *** Sayılar, bu seçimlerin sonuçlarını kadınların ve gençlerin belirleyeceğini gösteriyor. Seçmenlerin yaklaşık 15 yaşında siyaseti algılamaya başladıkları düşünülürse, 18-35 arasındaki nüfusun, ülkedeki bütün olumsuzluklardan mevcut iktidarı sorumlu tuttukları çok net olarak anlaşılır. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne yazık ki “erkek egemen kültür” kadın cinayetlerine Nisan ayı boyunca da devam etti. Bianet’in medyadan derlediği bilgilere göre erkekler, Nisan 2023’te en az 24 kadını ve üç çocuğu öldürdü. Erkekler, en az 56 kadına şiddet uyguladı, en az dört kız ve oğlan çocuğunu istismar ve en az beş kadını da taciz etti. *** Gazete adresime gelen mektuplardan, cezaevlerindeki okurlarımın sorunlarını biliyorum. Ayrıca, haksız ve hukuksuz yere hapiste yatanları da unutmadım... Onları, daha doğrusu onlara yapıldığını düşündüğüm haksız ve hukuksuz uygulamaları, topluma da unutturmamak için, en azından haftada bir gün sorunlarını ya da bazen doğrudan adlarını yazarak konuyu bu sütuna taşıyorum. Esas olarak, mahkûm ya da tutuklu olan mahpusların da İNSAN oldukları ve İNSAN HAKLARININ onlar için de geçerli olduğu unutulmamalıdır. Hapishaneler ayrıca birer işkencehaneye dönüştürülmemelidir. Mahkûmlar ve tutuklular da yasal haklarını, sınırlanmadan ve kısıtlanmadan kullanabilmelidirler. *** Bugün de konuya, bir ülkemizin bir haksızlık ve hukuksuzluk simgesi haline gelen Osman Kavala ile başlayalım... HDP’nin eski Eş Genel Başkanı ve 2018 yılında Cumhurbaşkanı adayı olan Selahattin Demirtaş ile devam edelim. Elbette 28 Şubat 1997’de Devletin ve Hükümetin ortaklaşa aldıkları Milli Güvenlik Kurulu Kararları sonrasında son derece haksız ve hukuksuz bir biçimde, sanki darbe yapmışlar gibi mahkûm edilmiş olan 28 Şubat mağdurları olan emekli komutanlardan hâlâ hapiste olanları da unutmayalım: E. Org. Çetin Doğan (83) E. Org. Fevzi Türkeri (82), E. Korg. Yıldırım Türker (82) E. Tümg. Cevat Temel Özkaynak (78) E. Tümg. Erol Özkasnak (77) Ya yeşili, doğayı, kamu haklarını savunurken akla, mantığa, hukuka ziyan bir biçimde darbe suçlamasıyla mahkûm edilmiş olan Gezi Parkı Direnişçileri... Adalet bekleyen: Mücella Yapıcı Çiğdem Mater Mine Özerden Can Atalay Yiğit Ali Ekmekçi Hakan Altınay Tayfun Kahraman *** Müzisyen olan Grup Yorum üyeleri, ÇHD üyeleri olan avukatlar, hukuk ve adalet ararken ölüm orucunda ölenler ve cezaevlerinde hayatlarını kaybetmiş olan daha pek çok kişi... *** Hasta ve kocamış olan kadın ve erkeklerin, denetimli serbestlik zamanı gelmiş olan mahkûmların, hamilelerin, lohusaların, bebek ve çocukların bir an önce, Devlet ve Devletin temeli olan Adalet adına, hapishanelerden salıverilmeleri gerekmektedir. HHH Seçimden sonra Devlet yeniden yapılandırılırken... Yeni Devlet inşasının Adalet ilkesi üzerine gerçekleştirilmesi zorunluluğu... Haksızlık ve hukuksuzlukların giderilmesi konusundaki en büyük umudumuzdur... Bu umudumuzun peşini bırakmayacağımdan emin olabilirsiniz içerideki ve dışarıdaki sevgili okurlarım. *** YAŞASIN DEMOKRASİ... YAŞASIN HAK, HUKUK VE ADALET... YAŞASIN ÖZGÜRLÜK!",https://www.cumhuriyet.com.tr/yazarlar/emre-kongar/secimden-onceki-son-yazi-2081093
Emre Kongar,Ne yapmamalı?,02 Haziran 2023 Cuma,"Dünkü yazımda siyaseten katledilen Parlamenter Demokratik Rejimi yeniden hayata geçirmek için neler yapılması gerektiğini belirtmeye çalışmıştım. Bugün “Demokratik Rejim’i öldürmemek için ne yapmamalı” sorusuna yanıt aramak istiyorum. *** Bir Demokratik Rejim’in en büyük düşmanı “kimlik siyasetidir”. Her insanın kimliği kendisi için mukaddestir. İnsanlığın evrimine göre her bireyin üç tane mukaddes kimliği vardır (veya olabilir). Birinci kimliğimiz, insanlığın toplayıcı, avcı döneminden gelen, soy, sop, aşiret, boy, aile kimliğidir. Genellikle soyadımız bunu belirtir. İkinci kimliğimiz, insanlığın Din-Tarım Dönemi’nden gelen, inanç kimliğidir. Dinler ve mezhepler bu kimliğimizi belirtir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üçüncü kimliğimiz insanlığın Endüstri Dönemi’nden gelir... Irk ve milliyet aidiyeti bu kimliğimizi belirtir. İnsanlığın eriştiği son aşama olan Bilişim Dönemi’nde bütün bu mukaddes nitelik taşıyan kimliklerin eşit olduğu kabul edilir: Demokratik Devlet, kendi yurttaşı, vatandaşı olan bütün insanları, aile, din, mezhep, ırk, milliyet, dil, renk, cinsiyet, cinsel eğilim farkları olmaksızın eşit kabul eder. *** Genellikle kendi yaptıklarıyla, başarılarıyla kendilerini tanımlayamayan kişiler bu mukaddes kimliklere sığınırlar. Oysa bu kimlikler tarihsel nitelik taşırlar. Yani bir bireyin değerini değil, onun ait olduğunu düşündüğü grubun tarihsel değerini belirtir. Ama yine de bu her üç kimlik de bunları benimseyenler için gerçekten mukaddes ve saygın nitelik taşırlar. Buraya kadar, bu kimliklerin Demokratik Rejimle çatışan bir yanı yoktur. Sıkıntı, bu kimliklerden birinin veya birkaçının siyasette oy almak için kullanıldığı zaman ortaya çıkar. *** Demokrasiyi kendi iktidarları için istismar eden politikacılar, belli dinsel veya etnik kimlikleri oy avcılığı için kullanırlar. Oysa bütün dinler tarihi, bırakınız farklı dinleri, aynı dinler içindeki mezhepler arasındaki kanlı kavgaların tarihidir. Bu mezhep kavgalarının kökeninde ise zaten iktidar kavgaları vardır: Hıristiyanlıkta Katoliklerin ve Ortodoksların farklılaşması, sonra, Katoliklerle Protestanların kavgaları, İngilizlerin Anglikan oluşları, hep iktidar savaşlarının sonuçlarıdır. Müslümanlıkta da üç ana mezhep olan Sünnilik, Şiilik ve Haricilik, Hz. Ali ile Muaviye arasındaki iktidar kavgası sonunda oluşan farklılıklardır. İşte günümüzdeki Çağdaş ve Laik Demokratik devletlerin vatandaşlık temelinde, bütün mukaddes kimlikler arasında eşitliği öngörmesi, bütün bu tarihsel kavgaları, düşmanlıkları, iktidar kavgalarını önlemiştir. Ama ne yazık ki iktidarları için siyaseti ve Demokratik Rejimi istismar eden politikacılar, oy avcılığı yaparak belli bir din ya da belli bir mezhep üzerinden propagandaya başladıkları zaman, yurttaşlar arasındaki eşitliği bozar, toplum içinde ayrışmalara, düşmanlıklara yol açarlar. Bu nedenle Çağdaş Demokratik Devlet’in Laik niteliği her ilkeden önce özenle korunması gereken bir ilkedir. Ülkemizde çoğunluğun kimlikleri olan İslam dini ve/veya Sünni mezhebi üzerinden, tarikatlar aracığıyla beslenen bir biçimde, politikacılar tarafından da ayrımcılık yapılması Demokrasimiz için büyük bir tehlikedir. *** Irk ve milliyet aidiyeti de mukaddes bir kimlik olarak, Demokratik Siyasette istismar edilmemesi gereken bir konudur. Özellikle İkinci Dünya Savaşı sırasında ortaya çıkan ve ırkçılığa dayanan Nazizm dünyayı kana bulayınca, etnikçiliğin Demokratik Rejimi nasıl tehdit ettiği bir kez daha, çok büyük bedeller ödenerek anlaşılmıştır. Bu konu da, ülkemizde zaman zaman (Türkeş’in oğlu Yıldırım Tuğrul Türkeş’in nitelemesiyle) “azgın” eğilimler gösteren milliyetçilik akımları açısından Demokratik Rejimi tehdit etmektedir. Unutulmamalıdır ki Türk Milliyetçiliği Atatürkçü niteliğinden ve Demokratik özelliğinden saptığı zaman, Kürt Milliyetçiliğinin ayrılıkçı çizgiye kayması ve her iki milliyetçiliğin de Demokratik Rejimi tehdit etmesi gündeme gelmektedir. *** Özetle, ülkemizde Demokratik Rejim yeniden inşa edilirken, mukaddes kimliklerin siyasette istismarı önlenmeli, “kimlik siyaseti” yapılmamalıdır.",https://www.cumhuriyet.com.tr/yazarlar/emre-kongar/ne-yapmamali-2086872
Emre Kongar,Türkler ve Kürtler demokrasi için anlaştı,26 Mayıs 2023 Cuma,"Önce Kürt seçmenlerin temsilcisi olan ve Türkiye partisi haline gelmeye çalışan HDP/YSP, Demokratik Rejimi savunan Kılıçdaroğlu’na desteğini açıkladı. Daha sonra, Adalet Partisi Genel Başkanı Vecdet Öz de desteğini belirtti ve Türk Milliyetçiliğinin temsilcisi olan Zafer Partisi Genel Başkanı Ümit Özdağ, Kılıçdaroğlu ile destek protokolü imzaladı. En sonunda dün, Kılıçdaroğlu ile Özdağ arasında imzalanan protokolün ışığında çekinceleri olması beklenen HDP/YSP, çekincelerini dile getirmekle birlikte, topyekûn sandığa gitme çağrısı yaptı. Böylece benim yıllardır “bir rüya” olarak dile getirdiğim, “Demokratik Rejim uğruna Türk milliyetçiliğini temsil edenlerle Kürt milliyetçiliğini temsil edenlerin uzlaşması” için bir umut doğmuş oluyor! *** Dün bu sütunda Ümit Özdağ ile Kemal Kılıçdaroğlu arasında imzalanan protokolün metnini yayımlamış ve irdelemiştim. Bugün de HDP Eş Başkanı Pervin Buldan’ın açıklamasını yayımlıyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “28 Mayıs’ta önümüzdeki yılları sonuçları itibarıyla şekillendirecek bir seçime giriyoruz. 21 yıl boyunca aşama aşama tek adama bağlı bir sistem inşa eden totaliter, mutlak iktidar yanlısı bir anlayış ve yapıyla karşı karşıyayız. İşte bu yüzden 28 Mayıs seçimi sisteme yönelik demokratik değişimden yana olanlarla bu tekçi rejimi sürdürmek isteyenler arasında bir referandum olma özelliğine sahiptir. Israrla vurguluyoruz; Kürtlerin politik iradesine kayyımlar yoluyla ipotek koyanlar, aynı zamanda bütün Türkiye halklarının haklarına ve özgürlüklerine de ipotek koyanlardır. Kürt sorununun çözümsüzlüğü toplumun çıkarına değildir. Bu çözümsüzlük oyunu bozulmadan, Cumhuriyet demokrasi ile bütünleşemeyecektir. Cumhuriyetin ikinci yüzyılına girerken bizler, her ne koşulda olursak olalım, halkın iradesini tüm iradelerin üstünde tutacağız. Ortak ve eşit bir demokratik gelecek için mücadelemizi sürdüreceğiz. Yine belirtelim ki, göçmen veya mültecileri siyasi çıkarların malzemesi haline getirmek yanlıştır ve insani değildir. Bu tablonun sorumlusu mağdur olan göçmen ya da mülteciler değil doğrudan doğruya savaş politikalarında ısrar eden, ekonomik ve siyasi rantı için sığınmacıları araçsallaştıran iktidardır. Mülteci ve göçmen sorunu ancak savaş politikalarına karşı güçlü bir barış mücadelesi verilerek çözülür. Önemle altını çizmek isteriz ki hiçbir siyasi hesap ve çıkar yoksul, emekçi halkların, kadınların ve gençlerin geleceğinden daha kıymetli olamaz. Erdoğan ve ortakları tarafından yaratılan bugünkü ucube rejim, yaşanan toplumsal sıkıntıların da temel sebebidir. 28 Mayıs seçimlerinde oylanacak olan da bu ucube rejimin devam edip etmeyeceğidir. 14 Mayıs seçimlerinde demokratik değişim ve refah talebi güçlü bir şekilde sahiplenilmiş ve bu talep sandığa da yansımıştır. Bugünkü sistem karşısında birleşen milyonlarca oy, daha çok özgürlük, daha çok demokrasi, daha çok refah talebi içindir. Hedef: Ayrımcılıktan arınmış, halkların yönetime katılabildiği, özgür, demokratik ve adaletli bir rejim inşa etmektir. Bir kez daha belirtmeliyiz ki Erdoğan rejiminin bu beklentileri ve talepleri karşılayamayacağı açıktır. Gelecekte de bu taleplerin hayata geçmesinin önündeki en büyük engel yine Erdoğan ve bu rejimin ta kendisi olacaktır. Bu yüzden Erdoğan, bizler açısından asla bir seçenek değildir ve tek seçenek, onu ve temsil ettiği iktidarı değiştirmektir. O nedenle bir kez daha belirtiyoruz ki Kürt halkının ve bir bütün olarak Türkiye toplumunun demokrasi, hukuk, adalet, eşitlik ve özgürlük beklentisi ve özlemini, demokratik sandık iradesini tanımak son derece önemli ve bizler için öncelliklidir. 28 Mayıs’ta milyonlarla birlikte başarabileceğimize, tarihin akışını hep birlikte demokratik değişim yönünde çevirebileceğimize dair umudu büyütüyoruz. Bizler inanıyoruz, sizler de inanın. Sandığa eksiksiz gideceğiz ve hep birlikte tek adam rejimini değiştireceğiz. Kendi gücümüz ve milyonların değişim arzusu en büyük ilham kaynağımızdır. Israrla ve inatla mücadelemizi sürdüreceğiz, asla ve asla pes etmeyeceğiz. Mutlaka, ama mutlaka bizler kazanacağız.” *** Türk Milliyetçiliğini temsil eden partilerle Kürt Milliyetçiliğini temsil eden partilerin Demokratik Rejim hedefinde birleşerek Kılıçdaroğlu üzerinde ittifak etmeleri siyasal tarihimiz açısından önemli bir aşamadır. Dilerim bu aşama, 28 Mayıs seçiminde de olumlu bir sonuç yaratır!",https://www.cumhuriyet.com.tr/yazarlar/emre-kongar/turkler-ve-kurtler-demokrasi-icin-anlasti-2084777
Emre Kongar,19 Mayıs 2023’te Kemal Kılıçdaroğlu’na açık mektup,19 Mayıs 2023 Cuma,"Sayın Kemal Kılıçdaroğlu, Atatürk’ün kurduğu, İsmet İnönü’nün Çok Partili Düzene geçirdiği Türkiye Cumhuriyeti’ni, yeniden Demokrasiyle buluşturma çabasının liderliğini yapıyorsunuz: Bu mücadelenizde, toplumsal ve siyasal yapıdan kaynaklanan sorunlarla olduğu kadar, otoriter iktidarın baskılarından gelen önemli sınırlama ve kısıtlama engelleriyle karşılaştığınızı ve bunları elinizden geldiğince aşmaya çaba gösterdiğinizi görüyoruz, biliyoruz. Sayın Kılıçdaroğlu, Ya bu çabalarınızın son meyvesini 28 Mayıs günü yapılacak olan seçimde alabileceğiz ve Demokratik Rejimin aydınlığı içinde sorunlarımızı çözmeye çalışacağız... Ya da Otoriter Rejimin karanlığında kaybolacağız ve baskının, adaletsizliğin, emperyalizmin, terörün, yoksulluğun, yasakların, yolsuzlukların, çetelerin yarattığı karabasanda boğulacağız. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sayın Kemal Kılıçdaroğlu, Demokratik, Laik ve Sosyal Hukuk Devletini yeniden kurmak için yaptığınız bu mücadelede size sürekli destek verdiğimi biliyorsunuz. Şimdi bu son dönemeçte, yine size destek olabilmek amacıyla, Cumhuriyet’in kuruluş dönemindeki koşulları ve Mustafa Kemal Atatürk’ün bazı sözlerini anımsatmak istiyorum. *** Sayın Kılıçdaroğlu, Sizin de çok iyi bildiğiniz gibi, insanlık tarihi, insanın insanı sömürmesi ve sömürülen insanın buna başkaldırması ile yazılır. Gazi Mustafa Kemal Atatürk ve arkadaşlarının 19 Mayıs 1919’da başlattığı savaş emperyalizme ve Saray’a karşı bir başkaldırı savaşıdır: Mustafa Kemal ve arkadaşları, milleti sömüren Osmanlı Ailesine ve bu sömürüden pay aldıkları için onu destekleyen iç ve dış güçlere karşı ayaklanmış ve onları yenerek yeni bir devlet kurmuşlardır. Sayın Kılıçdaroğlu, Şimdi 19 Mayıs 2023’te, Türkiye’nin önündeki mesele yine benzer bir sorundur: Atatürk ve arkadaşlarının eseri olan Parlamenter Demokratik Rejimi yıkarak onun yerine padişahlığı andıran bir “Saray Yönetimi” kuran, “Cumhurbaşkanlığı Hükümet Sistemi” denilen “Şahsım Devleti”nin, toplumu sömürmesine karşı çıkmak! *** Sayın Kılıçdaroğlu, Atatürk NUTUK’ta, Osmanlı’nın çöküşünü anlattıktan sonra şöyle diyor: “Efendiler, bu durum karşısında bir tek karar vardı. O da milli egemenliğe dayalı, kayıtsız şartsız bağımsız yeni bir Türk devleti kurmak! İşte, daha İstanbul’dan çıkmadan evvel düşündüğümüz ve Samsun’da Anadolu topraklarına ayak basar basmaz uygulamaya başladığımız karar, bu karar olmuştur. Ya İstiklal Ya Ölüm!” (Emre Kongar Seçkisiyle, ATATÜRK, NUTUK, İstanbul, Remzi Kitabevi, 2018, s. 34) *** Sayın Kılıçdaroğlu, Sizin de çok iyi bildiğiniz gibi, insanın insanı sömürme süreci hiç kuşkusuz kaba kuvvete ve ideolojik beyin yıkamaya dayalı bir düzen gerektirir: İnsanların kabileler biçiminde yaşadıkları dönemde en güçlü olan ailenin/aşiretin ve o ailenin/aşiretin reisinin egemenliği kabul edilmiştir. Daha sonra tektanrılı dinler döneminde, krallar, imparatorlar, şahlar, padişahlar, halkı, milleti sömürme eylemlerini kaba kuvvetle birlikte dini inançlara dayalı olarak sürdürmüşlerdir. İnsanlar bilinçlendikçe bu sömürüye karşı çıkmış, devlet gücünü kullanarak din adına halkı/milleti sömüren ve sadece kendilerine, ailelerine ve yakın çevrelerine çıkar sağlayan yöneticilerin boyunduruğundan kurtulmuşlardır. İşte Atatürk ve arkadaşlarının yaptığı da budur: “...Osmanlı hanedan ve Saltanatı’nın devam ettirilmesine çalışmak, elbette, Türk milletine karşı en büyük kötülüğü yapmaktı. Çünkü millet her türlü fedakârlığı sarf ederek bağımsızlığını sağlasa da Saltanat devam ettiği takdirde, bu bağımsızlığa güvence altına alınmış gözüyle bakılamazdı. Artık vatanla, milletle hiçbir vicdani ve fikri alakası kalmamış bir sürü delinin, devlet ve milletin bağımsızlık ve haysiyetinin koruyucusu makamında bulundurulması nasıl haklı görülebilirdi?” (NUTUK, ss. 35-36) Sayın Kılıçdaroğlu, 19 Mayıs 2023 Türkiye’sinde de sizin liderliğinizdeki siyasal hareketin hedefi aynıdır: Tek kişinin “Saray Rejimi”nin “Şahsım Devleti” vasıtasıyla topluma vurduğu boyunduruğu, Milli Egemenlik, Cumhuriyet ve Demokrasi adına kırmak! *** Sayın Kılıçdaroğlu, Sizin de çok iyi bildiğiniz gibi her sömürü düzeni hem iç hem de dış müttefikler arar, böylece tiranlar, faşistler, diktatörler, bir yandan dini istismar ederken öte yandan emperyalistlerin uşaklığına soyunurlar. Bakın Atatürk, İstiklal Savaşı ile milli irade yani Cumhuriyet ilişkisini nasıl kuruyor: “Ortaya çıkan milli mücadele, dıştan gelen işgale karşı vatanın kurtuluşunu tek hedef saydığı için, bu milli mücadele başarıya yaklaştıkça, milli irade idaresinin bütün esaslarını ve biçimlerini aşama aşama gerçekleştirmesi, tabii ve kaçınılmaz bir tarihi süreçti.” (NUTUK, s. 37) *** Sayın Kemal Kılıçdaroğlu, Bugünkü Türkiye’de de siyasal görev, böyle bir kaçınılmaz tarihsel süreç bağlamında, Mustafa Kemal Atatürk ruhuyla, “Demokratik Rejim” için bir “Milli Mücadele” gerçekleştirmektir! Sayın Kılıçdaroğlu, Size bu “Demokratik Cumhuriyet Mücadeleniz”de, 28 Mayıs seçiminde, Mustafa Kemal Atatürk’ün yolunda, başarılar diliyorum!",https://www.cumhuriyet.com.tr/yazarlar/emre-kongar/19-mayis-2023te-kemal-kilicdarogluna-acik-mektup-2082688
Emre Kongar,28 Mayıs’ta kim kaybedecek? Kim kazanacak?,23 Mayıs 2023 Salı,"Sevgili okurlarım, 28 Mayıs seçimlerinde Kemal Kılıçdaroğlu kaybederse, aslında kaybeden Kemal Kılıçdaroğlu olmayacaktır: Kaybeden bütün ülke olacaktır! Atatürk kaybedecek... İç ve dış barış kaybedecek... Demokratik Rejim kaybedecek... Laiklik kaybedecek... Sosyal Devlet kaybedecek... Hukuk Devleti kaybedecek... Adalet kaybedecek... Bağımsızlık kaybedecek... Ekonomi kaybedecek... Türk Lirası kaybedecek... Özgürlük kaybedecek... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dürüstlük kaybedecek... Liyakat kaybedecek... Doğa ve yeşil kaybedecek... Kültür ve sanat kaybedecek... Bilim kaybedecek... Eğitim kaybedecek... Çağdaşlık kaybedecek... Terbiye ve nezaket kaybedecek... Siz kaybedeceksiniz... Çocuklarınız kaybedecek... Torunlarınız kaybedecektir! *** Peki Kılıçdaroğlu kazanırsa aslında kim kazanmış olacaktır? Bütün bir ülke gelecek için umut kazanmış olacaktır! Demokratik Rejim’i yeniden kurmak umudu kazanacak... Devleti tarikatların pençesinden kurtarmak umudu kazanacak... Sorunlarımızın çözümlerini özgürce tartışmak umudu kazanacak... Adil yargılanma hakkının yeniden uygulanması umudu kazanacak... Farklı kimliklerin, farklı görülerin birlikte barış içinde yaşamada umudu kazanacak... Siz ve sizin umutlarınız kazanacak... Evlatlarınız ve evlatlarınızın umutları kazanacak... Torunlarınız ve torunlarınızın umutları kazanacaktır! *** Özetle 28 Mayıs seçimi normal bir seçim değildir: Bütün bir ülkenin, bütün bir toplumun kader seçimidir... Kemal Kılıçdaroğlu artık sadece Kemal Kılıçdaroğlu değildir: Bütün bir ülkenin, bütün bir toplumun kaderini, umudunu temsil etmektedir... Onun şahsı değil, bir ülkenin, bir toplumun kaderi, umudu, geleceği oylanmaktadır!",https://www.cumhuriyet.com.tr/yazarlar/emre-kongar/28-mayista-kim-kaybedecek-kim-kazanacak-2083777
Emre Kongar,"Demokratik Cumhuriyet, şahsım devletine direnirken",30 Mayıs 2023 Salı,"Demokrasi, başta ifade ve muhalefet özgürlüğü olmak kaydıyla Temel Hak ve Özgürlüklere dayalıdır. Şahsım Devleti, Faşizmin Padişahlık halidir; başta ifade ve muhalefet özgürlüğü olmak kaydıyla bütün Temel Hak ve Özgürlüklere karşıdır. *** Mustafa Kemal Atatürk, Türkiye Cumhuriyeti’ni Padişahlığa karşı, Kurtuluş Savaşı dönemi de dahil, 19 yılda kurdu. Erdoğan/AKP iktidarı Demokratik Cumhuriyete karşı, 21 yılda, Şahsım Devleti’ni kuramadı. Çünkü siyasal, toplumsal ve ekonomik yapı hazır olmadığı halde Çok Partili Rejim’e geçen ve bu nedenle de Demokratik Rejim’in yeterince içselleştirilemediği Türkiye Cumhuriyeti’nin temelleri, Atatürk tarafından insanlık tarihinin evrimine uygun olarak ve çok sağlam atılmıştı. *** Erdoğan/AKP iktidarı, 2007 tarihinde Cumhurbaşkanlığı’nı ele geçirdikten ve uzun hazırlıklarla başta yargı olmak kaydıyla, Cumhuriyetin kurumlarını iyice yıprattıktan sonra, “Şahsım Devleti”ni, 16 Nisan 2017 tarihinde Anayasa’nın ruhuna ve yasaların metinlerine aykırı olarak yapılan sözde halkoylamasıyla kurmaya çalıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama olmadı, başaramadı! Çünkü, hem toplumu bölmeyi, vatandaşları birbirine düşman etmeyi amaçlayan “Şahsım Devleti” modeli Türkiye’yi 21. Yüzyılda yönetemez hem de bu modelin başındaki “Şahıs”, bu modeli işletecek yetenek ve becerilere sahip değildir. Sonuç olarak, Erdoğan/ AKP iktidarı, yanına aldığı bütün faşizan dinci ve ırkçı müttefiklerine, devletin bütün gücünü ve kaynaklarını seçim için istismar etmesine, yaptığı bütün baskılara ve yarattığı korku iklimine, dağıttığı paralara, üretilen yalan poster ve videolara rağmen, birinci turda seçilemedi, ikinci turda da gerçekliği tartışmalı çok düşük bir oranla kazandı. Böylece toplumun yarısının zihinlerinde ve kalplerinde “Demokratik Cumhuriyetin” hâlâ direndiği ortaya çıktı. *** Türkiye, kan ve gözyaşı dökülerek kazanılan bir Kurtuluş Savaşı ile bağımsızlığını elde etti ama ne Cumhuriyet Rejimi ne de Demokratik Rejim için kan ve gözyaşı döküldü... Her ikisi de Mustafa Kemal Atatürk ve İsmet İnönü tarafından “yukarıdan aşağı” kuruldu. İşte önce, Menderes ve arkadaşlarının Demokrat Parti deneyimi ile, sonra 12 Mart 1971 ve 12 Eylül 1980 darbecilerinin ve şimdi de Erdoğan/AKP iktidarının, topluma yasaklar, baskılar, enflasyon ve geçim sıkıntısı ile ödettikleri bedel, önceden ödenmemiş olan bu maliyetin sonradan tahsil edilmesidir! *** Bu yazıda şimdilik, iktidarın bütün haksızlıklarına, hukuksuzluklarına, adaletsizliklerine, baskılarına, korkutmalarına, yozlaştırmalarına ve bölücülüklerine karşı “Demokratik Cumhuriyet Direnişi”nin hâlâ toplumun yarısında devam ettiğine dikkati çekmekle yetiniyorum.",https://www.cumhuriyet.com.tr/yazarlar/emre-kongar/demokratik-cumhuriyet-sahsim-devletine-direnirken-2085945
Emre Kongar,Demokrasi direnmektir: Haydi sandığa!,12 Mayıs 2023 Cuma,"Bilinçli seçmenin “Demokratik DİRENİŞİ” sonuç verdi ve Muharrem İnce adaylıktan çekildi. Aynı DİRENİŞ 14 Mayıs seçimlerinin de sonucunu belirleyecektir diye düşünüyorum. *** “Demokratik Manifesto DİREN” kitabımın ikinci baskısı 14 Mayıs’a yetişemedi. Bu manifestonun ilk baskısını 16 Nisan 2017 tarihinde yapılan ve “Şahsım Devletini” kuran “Sözde Halkoylaması”ndan önce yazmıştım. (Gerçekte kaybedildiği halde, yasalara aykırı YSK kararlarıyla kazanıldığı için “Sözde Halkoylaması” diyorum.) Bu “Sözde Halkoylaması”ndan önceki Demokratik DİRENİŞ, Erdoğan/AKP iktidarının baskılarıyla olumlu sonuç verememişti. Kitaba, ilk baskısındaki hacmi kadar yaptığım bir ilave ile, DİRENİŞ eylemini 14 Mayıs 2023 seçimleri öncesine getirdim... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama ne yazık ki seçim öncesine yetiştiremedim. Bugün, Kırmızı Kedi Yayınevi tarafından yayımlanacak olan bu kitabın sonuç bölümünden bir parça alıntılayarak 14 Mayıs öncesinde de değerli okurlarıma “Demokrasi için DİREN!” demek istiyorum. *** Yirmi yılda sadece toplumun yapısını değil, bireysel olarak kişiliklerimizi de değiştirdiler... “Yaşama Sevincimizi” çaldılar: Çünkü geçim derdi, herkesi bunalttı... Çünkü belirsizlik, bütün gelecek planlarımızı bozdu... Çünkü adaletsizlik, bütün özgürlük ortamını, can ve mal güvenliğimizi yok etti... Çünkü baskı ve yasaklar, yaşam biçimlerimizi etkiledi. 14 Mayıs günü, “Yaşama Sevincimizi” geri almalıyız! *** Yaşama Sevinci: Geçim derdi olmadan çalışmak... Gelecek korkusu olmadan yaşamak... Özgürlüğe, can ve mal güvenliğine sahip olmak! Yorucu bir günün akşamında, yuvanda, ayaklarını uzatıp dinlenmek... Gelecek kaygısı hissetmeden, günün bitmiş olmasının keyfini sürmek... Çocuklarının, torunlarının geleceklerinin, ipotek altında olmadığı ve özgürce oluşturulabileceği bir toplumda yaşamanın güvencesini hissetmek! *** Yaşama Sevinci: Küçük, küçücük bir armağan almak... Küçük, küçücük bir armağan vermek! Şefkatli, sevgi dolu bir elin başınızı okşaması... Sevdiğiniz birinin başını okşamak! Bir kedinin, bir köpeğin, bir kuzunun, bir hayvanın başının okşanması, karnının gıdıklanması... Bir kedinin, bir köpeğin, bir kuzunun, bir hayvanın ilgisi, sevgisi, sıcaklığı... Kendine saygı duyanların, özsaygısı yüksek olanların, başkalarına da saygı duyduğu, sevgi ve saygı dolu bir toplumda yaşamanın keyfi! *** Yaşama Sevinci: Doğayla bütünleşmek... Yürümek, koşmak, yüzmek... Güzel bir manzara seyretmek... Her yeri betonlaştırarak yozlaştıran bir inşaat çılgınlığına rağmen, çimenler üzerinde yalın ayak gezmek, temiz havayı ciğerlerine çekmek ve yaşadığını hissetmek! *** Bütün bu mutluluk anlarımızı... Bütün “Yaşama Sevincimizi” çaldılar: Çünkü insanlara, geçim derdinin yanında, adaletsizlik, gelecek korkusu, umutsuzluk, belirsizlik, karamsarlık, pompaladılar... Bizi dipsiz bir karanlıktan oluşan bir karabasana mahkûm ettiler. 14 Mayıs’ta umutlarımızı... “Yaşama Sevincimizi” geri alacağız! *** 14 MAYIS 2023 GÜNÜ YAŞAMA SEVİNCİMİZİ GERİ ALSAK DA ALAMASAK DA DEMOKRASİ İÇİN DEMOKRATİK DİRENİŞ DEVAM EDECEKTİR... DEVAM ETMELİDİR... ÇÜNKÜ DEMOKRATİK HAK VE ÖZGÜRLÜKLER SÜREKLİ OLARAK TEHDİT ALTINDADIR! *** HAYDİN EYLEME: PANELSE PANEL... MİTİNGSE MİTİNG... YÜRÜYÜŞSE YÜRÜYÜŞ... SANDIKSA SANDIK! Not: Yarın Remzi Kitabevi Suadiye Mağazası’nda DEVRİMİN VE KARŞI DEVRİMİN YÜZ YILI kitap dizimizin “Karşı Devrim Yanılsaması” adlı 3. Cildi için, söyleşi ve imza günümüz var. Bütün okurlarımızı bekliyoruz.",https://www.cumhuriyet.com.tr/yazarlar/emre-kongar/demokrasi-direnmektir-haydi-sandiga-2080198
Emre Kongar,Demokrasi mücadelesi zor ve uzundur,16 Mayıs 2023 Salı,"YSK Başkanı kesin olmayan 14 Mayıs 2023 seçim sonuçlarını açıkladı: Erdoğan: Yüzde 49.51 Kılıçdaroğlu: Yüzde 44.88 Sinan Oğan: Yüzde 5.17 Muharrem İnce: Yüzde 0.44 Bu sonuçlar, Parlamenter Demokratik Rejimi yok eden ve onun yerine siyasal bilim literatüründe “Neo-Patrimonyal Sultanizm” denilen “Şahsım Devleti Rejimi”ni kuran Erdoğan’ın, seçimin ilk turunu kazanamadığını gösteriyordu. Ama ne yazık ki Demokratik İttifak da bu seçimi birinci turda kazanamadı. Buna karşılık, Milliyetçi ideolojik çizgide, Atatürkçü izlenimleri de çağrıştıran bir propaganda izleyen partilerin kurdukları ATA İttifakı’nın lideri Sinan Oğan, yüzde 5.17 ile belirleyici bir orana erişti. Şimdi sıra, 28 Mayıs günü yapılacak olan ikinci tur seçimlerinin olası sonuçlarının tartışılmasına gelmiştir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Dünyada demokrasi çok zor, çok uzun zaman alarak aşağıdan yukarı doğru mücadelelerle kuruldu... Çok kan ve gözyaşı döküldü. Türkiye’de Demokrasi, Mustafa Kemal Atatürk’ün kazandığı Kurtuluş Savaşı’ndaki kan ve gözyaşı ile kurulan Cumhuriyet rejimi sayesinde... İsmet İnönü’nün kararıyla... Ne kan ne de gözyaşı dökülerek... Çok Partili Rejime barış içinde geçilerek... Yukarıdan aşağıya doğru kurulmak istendi... Ve hâlâ kurulamadı! *** Ne yazık ki İsmet İnönü’nün kararıyla beş yıl içinde geçilen Çok Partili Rejim, bir türlü Demokratik Rejim’e evrimleşemedi... Çünkü Demokrat Parti, Çok Partili Rejim sayesinde iktidara gelmiş olmasına karşın, bu rejimi gerçek bir Demokratik Rejim’e dönüştüremedi... Tam tersine, on yıl boyunca yaptığı Antidemokratik uygulamalarla ve 28 Nisan 1960 yılında uygulamaya koyduğu Tahkikat Encümeni ile bir “Sivil Darbe” gerçekleştirerek Tek Parti Rejimi’ne benzetti! Demokrat Parti’nin yanlışlarını engellemek ve ülkeyi gerçek bir Demokratik, Laik ve Sosyal Hukuk Devleti’ne dönüştürmek için kabul edilen 1961 Anayasası, 12 Mart 1971 ve 12 Eylül 1980 askeri darbeleriyle ortadan kaldırıldı... Ve Türkiye önce AKP/ Erdoğan iktidarına, sonra da bu iktidarın zorlamasıyla yapılan sözde 16 Nisan 2017 Halkoylamasıyla kabul edilen “yamalı bohça” niteliğindeki bir Anayasa’ya ve “Cumhurbaşkanlığı Hükümet Sistemi” dedikleri, siyaset bilimi literatüründe NeoPatrimonyal Sultanizm denilen ucube bir “Şahsım Devleti”ne mahkûm edildi. Erdoğan/AKP iktidarı, 20 yıl boyunca, bütün gücüyle, mali, ekonomik, siyasal, toplumsal, kültürel ve eğitimsel politikalarla din ve mezhep kimliğinin istismarına dayanan, Demokratik Cumhuriyet karşıtı bir politika izledi ve Atatürk’ün kurduğu Cumhuriyetin temellerini erozyona uğrattı... Bütün seçimleri kendi lehine yapılan haksız, hukuksuz ve adaletsiz kampanya ve uygulamalarla yönetti ve 7 Haziran 2015 hariç, hepsini kazandı. Bu açıdan, kazanamadığı bu 14 Mayıs 2023 seçimleri, Erdoğan/AKP iktidarının ilk net yenilgisini de vurguluyor. *** Şimdi sorular şunlar: 1) Erdoğan/AKP iktidarı bütün siyasal ve ekonomik başarısızlıklarına ve Demokratik Cumhuriyet Rejiminin altını oymasına rağmen hâlâ seçmenlerin yarısına yakın bir desteği nasıl sağladı? 2) Demokratik İttifak niçin birinci turda kazanamadı? Hangi hatalar yapıldı? 3) Sinan Oğan’ın yüzde 5.17 oranı ikinci turda ne yönde etki yapar? Hangi ittifaka destek vermesi beklenir? Propagandaları nasıl etkileyecektir? 4) Ülkemizde hiçbir zaman Demokratik Rejim kurulamayacak mıdır? Türkiye Demokratik Cumhuriyete layık olmayan ilkel bir toplum mudur? Yoksa Demokrasi mücadelesi ikinci turda veya ikinci turda olmazsa da ileride bir gün, mutlaka zafere ulaşacak mıdır? 28 Mayıs gününe kadar, siyasal olayları da izleyerek bu soruların yanıtlarını arayacağız.",https://www.cumhuriyet.com.tr/yazarlar/emre-kongar/demokrasi-mucadelesi-zor-ve-uzundur-2081760
Emre Kongar,Ne adildi ne de gerçek!,18 Mayıs 2023 Perşembe,"Salı günkü yazımda dört soru sormuş ve bunların yanıtlarını arayacağımı belirtmiştim. Şimdi birinci sorunun yanıtını aramaya başlıyorum: Erdoğan/AKP iktidarı bütün siyasal ve ekonomik başarısızlıklarına ve Demokratik Cumhuriyet Rejiminin altını oymasına rağmen hâlâ seçmenlerin yarısına yakın bir desteği nasıl sağladı? a) Çünkü siyasal yapı ve özellikle genç seçmen, 20 yıllık iktidar döneminde yeniden eğitilmiş ve biçimlendirilmiş olmakla birlikte dışarıdan da seçmen ithal edilmişti! i) 18-35 yaş arası seçmen Erdoğan/AKP iktidarı döneminde eğitilmiş ve düşünce yapıları biçimlendirilmişti. ii) Orta Asya’dan, Ortadoğu’dan pek çok sayıda sığınmacı çeşitli biçimlerde seçmen yapılmıştı. iii) 20 yıllık iktidar döneminde ülke kaynaklarının kötüye kullanılmasıyla iktidara bağımlı yeni bir zengin sınıf yaratılmıştı. b) Çünkü propaganda dönemi adil değildi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan/AKP iktidarı, Türkiye Cumhuriyeti Devleti’nin bütün olanaklarını Erdoğan ve Cumhur İttifakı lehine kullandı. Bir başka deyişle, Erdoğan/AKP iktidarı ve Cumhur İttifakı dışındaki bütün adaylar, aynı zamanda Türkiye Cumhuriyeti Devleti’nin bütün olanaklarını kötüye kullanan (yani istismar eden) adaylara ve partilere karşı yarıştılar. i) Örneğin, Cumhurbaşkanı ve Bakanlar, görevlerinden istifa etmeden ellerindeki bütün olanakları seçim propagandasında açıkça kullandılar ve bununla da övündüler. ii) Örneğin RTÜK üyelerinin saptamalarına göre Devlet Televizyonu olan ve bütün siyasal partilere eşit davranması gerek TRT: Erdoğan’a, 32 saat 42 dakika 47 saniye... Bahçeli’ye, 25 saat 27 dakika 40 saniye... BBP’ye, 33 dakika, 43 saniye... DSP’ye, 13 dakika, 11 saniye... Yeniden Refah’a, 7 dakika... HÜDA PAR’a, 6 dakika, 45 saniye... Yer vermiştir. Bu verilere göre, Devlet Yayın Organı olan TRT’de Cumhur İttifakı, toplam, 59 saat 11 dakika, 6 saniye canlı yayında kalmıştır. Buna karşılık: Kılıçdaroğlu, 32 dakika 23 saniye... Akşener, 10 dakika 35 saniye... Canlı yayında yer alabilmişlerdir. Sonuç olarak Millet İttifakı’nın toplam canlı yayın payı 42 dakika 58 saniyedir. Sinan Oğan, Muharrem İnce ile DEVA, Gelecek, Demokrat Parti ve Saadet partileri TRT ekranlarında hiç yer almadı. Özetle iktidar, devletin TRT’sinin ekranlarında muhalefetin 85 katı daha fazla yer aldı. iii) Ayrıca yine devlet olanakları, muhalefetin ilişkili olmadığı terör örgütleriyle bağlantılı olduğunu iddia eden yalan haber, iddia ve videoların yayınları için kullanıldı. iv) Bütün medyanın yüzde 98’i iktidarın elinde veya denetiminde olduğu için, bütün ülke, sürekli olarak yukardaki saptırmalar bağlamında, iktidarın lehine, muhalefetin aleyhine propagandalara maruz bırakıldı. c) Çünkü seçmen listelerinin ve sandık tutanaklarının gerçeği ne kadar yansıttıkları konusunda tartışmalar vardı: i) Örneğin, İçişleri Bakanlığı tarafından hazırlanan seçmen listeleri seçmenler tarafından hane bazında kontrol edilemiyordu. ii) Örneğin, “ithal seçmen” sayısı belli değildi. iii) Örneğin, seçim sonuçlarında ıslak imzalı tutanaklara yapılan itirazlarla HÜDA PAR Meclis’te bir sandalye kaybetmişti. iv) Örneğin, Muharrem Erkek 2269 sandıktaki sonuç tutanağında tutarsızlık olduğunu saptadıklarını belirtti. d) Muhalefet partileri ve adayları ciddi baskı altındaydı: i) HDP hakkında kapatma davası vardı. ii) Ekrem İmamoğlu hakkında siyasal hak kısıtlamasına kadar gidecek kovuşturmalar vardı. iii) Özellikle YSP ve HDP parti mensupları ciddi bir baskıya ve suçlamalara maruz bırakılmışlardı. e) İktidar karşılıksız para bastı ve dağıttı: i) Maaşlara ve ücretlere bol keseden zam yapıldı ve bunlar, sürekli basıldığı için değeri düşen paralarla ödendi. Böylece seçmende sanki enflasyona karşı korunuyorlarmış gibi yanlış bir izlenim yaratıldı. f) Dinci ve ırkçı stratejiler ön plana çıkarıldı, Demokratik Hak ve Özgürlükler ve geçim derdi yerine, kimlik siyaseti uygulandı: i) Türk-Kürt ayrımcılığı vurgulandı. ii) Sünni-Alevi ayrımcılığı vurgulandı. iii) Dini kimlikleri kötüye kullanan (istismar eden) laiklik karşıtı söylemler ve eylemler gündeme getirildi. iv) Aşırı söylem ve eylemlerle milliyetçilik duyguları da kötüye kullanıldı. g) Güvenlikçi stratejiler kullanıldı: i) Terör tehdidi vurgulandı. ii) Ülkenin bölünmez bütünlüğü tehdit altında denildi. iii) Dış güçlerle içli dışlı yakın ilişkiler kurulmuş olmasına rağmen, emperyalizm karşıtlığı ve milliyetçilik vurgulandı. *** Yukarıdaki izlenimler, seçim sonuçlarına ilişkin sorduğum dört sorunun sadece birincisine ilişkin yanıtlardır. Sakın konuyu burada bıraktığım sanmayın. Çok daha farklı ve temel çözümlemeler ile 28 Mayıs’ta, Adalet arayışının nasıl olması gerektiğine ilişkin öneriler, daha sonraki yazılarımda!",https://www.cumhuriyet.com.tr/yazarlar/emre-kongar/ne-adildi-ne-de-gercek-2082371
Emre Kongar,Teslimiyete hayır!,04 Haziran 2023 Pazar,"Bir insan, bir toplum nasıl dönüştürülür? Bir insan, bir toplum, ancak teslim alınarak dönüştürülür. Peki bir insan, bir toplum nasıl teslim alınır? İster kişi olsun, ister toplum, her varlık belli değer yargıları üzerinde yaşar. Bir gruba aidiyet duygusu, bir inanç, bir millet, bir ideoloji, özetle bir kimlik, bu değer yargılarıyla karşılıklı etkileşim halindedir, böylece onun omurgası oluşur: Bir kişiyi veya bir toplumu teslim almak için bu omurganın yok edilmesi gerekir ki onların yerine yeni bir kimlik, yeni bir değer yargıları bütünü konulabilsin. *** Bireyleri ya da toplumları kimliklerinden koparıp teslim almak için onların umutlarını yok etmek gerekir. Savaş esirlerinin beyinlerinin yıkanması, teslim olmalarıyla, teslim olmaları ise hem işkenceyle hem de umudunun yok edilmesiyle sağlanır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Maddi, manevi işkenceyi biliyoruz. Umudun yok edilmesi de sürekli işkence ve baskıya ek olarak, önce bir kurtuluş umudunun yaratılması, bu umudun beslenip büyütülmesi ve sonra bu umudun boşa çıkarılıp bireyin tümüyle çökertilmesi yoluyla yapılır. Teslimiyet, umudun yok edilişiyle sağlanır! *** Kendi iktidarları için toplumların Demokratik Rejimlerini yok eden otokratların da en büyük silahı, iktidarlarının asla sona ermeyeceğine, bütün seçimleri kazanacaklarına, bireyleri ve toplumu ikna etmeleridir. Ama Demokratik Rejim umudu devam ettiği sürece bireyler ve toplum ikna edilemez. O nedenle, Otokratlar, Demokratik Rejim umudunu yok etmeye çalışırlar: Elbette günlük çıkarlar peşinde olan sermaye sahipleri ve çıkarcı politikacılar, derhal böyle bir iktidara katılırlar... Bu katılımlar da bireylerin ve toplumların Demokratik Rejim umudunu kırmak için kullanılır. Ama asıl şok, iktidarın (güya serbest, adil ve şeffaf) bir seçimle düşürülebileceği umudunu yaratıp, bu umudu geliştirip, sonra onu boşa çıkararak yaşatılır. Büyük umutlarla sandığa giden Demokrat seçmenler, yeniden otokrat iktidarın seçimi kazandığını görünce: Demokrasi’ye de Demokrasi için çalışanlara da Demokrasi umudunu yeşertenlere de siyasete de hayata da küser, içine kapanır ve iktidara teslim olur. *** Umudun tükenişi, teslimiyeti... Teslimiyet, kayıtsız koşulsuz boyun eğmek anlamına gelen, biatı... Biat da, Demokrasiden Otokrasiye bireysel ve toplumsal dönüşümü getirir. Böylece, Özgürlüğün ve Adaletin de sonu gelir. O nedenle: UMUDUN TÜKENİŞİNE HAYIR... TESLİMİYETE HAYIR: YAŞASIN DEMOKRASİ... YAŞASIN DİRENİŞ!",https://www.cumhuriyet.com.tr/yazarlar/emre-kongar/teslimiyete-hayir-2087434
Emre Kongar,Ne yapmalı ?,01 Haziran 2023 Perşembe,"DEMOKRATİK REJİM YENİDEN NASIL KURULUR? Demokratik rejimin yeniden kurulması için siyasal tablonun iyi analiz edilmesi gerekir. Önce siyasal bilimlerin birinci ilkesini anımsayalım: Siyaset boşluk kaldırmaz! *** 1) Türkiye’deki siyasal tablonun birinci eksiği Demokratik Rejimdir: Erdoğan/AKP iktidarı yargıyı da ele geçirerek Demokratik Rejimi katletti... Yine yargı aracılığıyla, “Şahsım Devleti”ni, yani Padişahlık tacı giymiş Faşizmi uygulamaya soktu! Demek ki siyasette doldurulması gereken birinci boşluk rejimdir: Rejim konusundaki boşluğun doldurulması için ise Demokratik, Laik ve Sosyal Hukuk Devleti için mücadele etmek gerekiyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol a) Demokratik, Laik ve Sosyal Hukuk Devleti için mücadele etmenin birinci adımı yargının bağımsızlığı için savaşmaktır. Bağımsız bir yargı için mücadele etmenin araçları hiç de az değildir: İnsanlık tarihi, hukuk tarihi, bilim, vicdan, ahlak, Anayasa, yasalar, Evrensel Hukuk, Avrupa İnsan Hakları Sözleşmesi ve buna dayalı olan AİHM kararları ve kamuoyunun sürekli olarak bunlara vurgu yapması yargı bağımsızlığının oluşturulmasında etkin araçlardır. b) Demokratik, Laik ve Sosyal Hukuk Devleti için mücadele etmenin ikinci adımı ise Sendikaların, Demokratik Toplum Örgütlerinin, Meslek Odalarının, İnsan Hakları Derneklerinin, Siyasal Partilerin, Gençlik Örgütlerinin, Kadın Hakları Derneklerinin, Çevrecilerin, Anayasada ve yasalarda kendilerine tanınmış olan ifade özgürlüğü haklarını sonuna kadar kullanmalarıdır. c) Demokratik Rejim için, yani Demokratik, Laik ve Sosyal Hukuk Devleti için mücadele etmenin üçüncü adımı, medyanın bu hedefe dönük olarak örgütlenmesi ve yayın yapması ve bunların genel okur ve izleyici kitlesi tarafından izlenerek desteklenmesidir. Demokratik Rejim taraftarları, bu rejimi savunan medya organlarını, gazeteleri, radyoları, dergileri, televizyonları, “YouTube”u, “Podcast” yayınlarını, izlemeli ve desteklemelidirler. d) Demokratik Rejim, halkın sadece seçimden seçime sandığa gitmesi demek değildir. Bu satırları okuyanlar başta olmak kaydıyla bütün halk, duygu ve düşüncelerini, milletvekilleri, belediye başkanları gibi politikacılara yansıtarak siyasete ağırlıklarını koymalıdır. *** Biliyorum, sevgili okurlarım, bütün bunlar size biraz ütopik ve belki de zor geliyor ama dünyada ter ve gözyaşı dökülmeden kurulan hiçbir Demokratik Rejim yoktur... Lütfen Atatürk ve İsmet İnönü’nün topluma bedel ödetmeden bize armağan ettiği Demokratik Cumhuriyet için biraz çalışalım! *** 2) Türkiye’deki siyasal tabloda eksik olan ikinci faktör hem “Ortanın Sağı”nın hem de “Ortanın Solu”nun siyasal yelpazede yarattığı boşluktur: a) Erdoğan/AKP iktidarının toplumu ayrıştırıcı ve insanları birbirine düşmanlaştırıcı kimlik politikaları “Demokratik Rejim” üzerinde uzlaşmış olan “Orta Sağ” ve “Orta Solu” yok etti. Bu açıdan Demokratik Rejim’in yeniden inşasında “sevgi”, “uzlaşma” temalarının, “Temel Hak ve Özgürlüklerin” vurgulanması doğru bir yaklaşımdır; ama yalanlara ve saldırılara yanıt veremediği için yeterli değildir. b) Erdoğan/AKP iktidarının yaptığı seçim yasası ittifakları zorunlu kıldı, böylece toplumdaki ayrıştırma ve düşmanlaştırma politikasına uygun olarak Demokratik Rejim üzerinde uzlaşmış olan “Orta”yı, aşırı uçlara taşıdı. Dolayısıyla, siyasal yelpazedeki “Orta Sağ” ile “Orta Sol” boşluğunu yeniden doldurmak gerekmektedir. c) Erdoğan/AKP iktidarı “Orta Sağ”ı kendi içine alarak Demokratik Rejimden uzaklaştırdı, dinci-ırkçı-çıkarcı sağ içinde eritti. Tarikatları, partinin, hükümetin ve devletin içine sokarak rejimi, siyasette din istismarına dayanan bir yapıya taşıdı. Millet İttifakı tarafından da doldurulamayan Orta Sağ’daki boşluk ülke siyasetinde önemli bir eksikliktir. d) CHP, sadece bütün öteki sağ partilerle ittifak ederek değil, aynı zamanda CHP’nin geleneksel Atatürkçü ve Orta Sol çizgisini de “Orta Sağ”a taşıyarak yani partinin tarihsel kimliğini değiştirerek “Orta Sol”u yok etti, fakat “Orta Sağ”daki boşluğu da dolduramadı. Partinin Orta Sol ve Atatürkçü çizgisi korunarak yapılabilecek ve verimli olabilecek olan bu ittifak, partinin öz varlığı da sağa kaydırıldığı için, yelpazede “Orta Sol” konusunda ciddi bir boşluk yarattı. Hele “helalleşmek” gibi dini terimlerin kullanılması hem kimseyi ikna edemedi hem de partinin çekirdek kadrosunu kendisinden uzaklaştırdı. CHP’nin yeniden özgün çizgisine dönmesi ve “Orta Sol”daki bu boşluğu doldurması gerekiyor. CHP bunu beceremezse, “Siyaset boşluk kaldırmaz” ve başkaları (haksız ya da haklı olarak) burayı doldurur. *** Sevgili okurlarım, ben ne politikacıyım ne de siyasal parti lideri: Dolayısıyla yukarıda yazdıklarım sadece birtakım gözlemlerdir. Çözümleri üretecek olanlar elbette politikacılar ve parti liderleridir. Ama bizim de yurttaşlar olarak üstümüze düşen görevleri yapmamız gerekiyor!",https://www.cumhuriyet.com.tr/yazarlar/emre-kongar/ne-yapmali--2086582
Emre Kongar,Biz demokratız: Hem eleştiririz hem oy veririz,25 Nisan 2023 Salı,"Bu yazımın başlığı belki de “Biz Oy Verdiğimiz İçin Eleştiririz” veya “Biz Eleştirebileceğimize Oy Veririz” biçiminde olmalıydı. *** Erdoğan/AKP iktidarının bu topluma pek çok kötülüğü var: En başta, herkesi yoksullaştırdı... Kendisinin bir avuç “oligarkını” (oligarşi mensubunu) zenginleştirdi. Daha doğru bir ifadeyle, toplumun gelir ve servet dağılımını bozdu, kritik noktalara koyduğu hortumlarla milletin gelirini ve servetini kendi yandaşlarına aktardı. İstanbul ve Ankara belediyelerinde, sırf bu hortumların kesilmelerinden sağlanan kaynaklarla, her türlü kısıtlama ve sınırlamalara rağmen, mucizeler yaratılıyor. *** Yirmi yıl boyunca, tutum ve davranışlarıyla, garip yasalarla, haksız ve hukuksuz uygulamalarla, baskılarla, siyaset diliyle, yaşamımızı ve kültürümüzü yeniden biçimlendirdi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özgürlükleri sınırladı ve kısıtladı... Hak isteyenleri teröristlikle suçladı... Yargıya güveni sıfırladı... Ortak değerleri yok etti... Toplumu birbirine düşman gruplara böldü... Terbiyeyi ve nezaketi yok etti... Hoşgörüyü sildi süpürdü... Eleştiriyi ihanet saydı... Tartışma ve uzlaşma kültürünü öldürdü... Düşünce ve konuşma dilini düşmanlık üzerine, hainlik, teröristlik, ayrıştırma üzerine yeniden kodladı, böylece toplumu yeniden biçimlendirdi. *** Elbette hem siyasetin hem de medyanın dili ve davranışları ile topluma empoze edilen bu yozlaşma bütün toplumsal ilişkileri bozdu: İnsanlar, başta politikacılar, kendilerine yönelik eleştirilere karşı hoşgörülerini yitirdiler. İktidar kendisine yönelik eleştirileri, protestoları, yürüyüşleri, mitingleri, gösterileri, açıklamaları, polis gücüyle engellemeye, bastırmaya, yargı gücüyle de cezalandırmaya başladı. Muhalefet etmek, eleştirmek iktidar tarafından hainlikle, teröristlikle, itham edilmeye başlayınca ve bu yirmi yıllık bir dönemde toplumda, medyada, siyasette egemen kılınınca herkes bundan etkilendi. Bütün toplumda, özellikle de siyasette ve medyanın dilinde, ama daha vahimi hemen hemen herkesin zihninde, eleştiri adeta düşmanlık olarak algılanmaya başladı. Özet olarak, iktidarın biat kültürü, toplumun Demokratik eleştiri kültürünü öldürdü ve insan ilişkilerini bozdu. *** Otoriter ve totaliter rejimlerde biat kültürü egemendir... Demokratik rejimlerde ise eleştiri kültürü! Yukarıda özetlediğim yozlaşma, sağ iktidarların zirve noktası olarak yaşadığımız otoriter “Şahsım Devleti”nin marifetidir. Ben bütün hayatını, eleştirilerek ve eleştirerek yaşamış ve kişiliği böylece biçimlenmiş, akademik kariyer mensubu bir toplumbilim öğrencisi olarak: BİAT KÜLTÜRÜNÜ ŞİDDETLE REDDEDİYORUM VE DEMOKRATİK ELEŞTİRİ KÜLTÜRÜNÜ SAVUNUYORUM! *** Elbette “Millet İttifakı”nı, onun mimarı ve lideri olan Kılıçdaroğlu’nu, oradaki bütün liderleri ve partileri eleştireceğim... Çünkü bu yapı iktidar oluyor... Bu yapı beni yönetecek! *** Elbette “Millet İttifakı” içinde yer alan eski AKP’lilerin, örneğin Babacan’ın tarikatları ve örneğin Yeneroğlu’nun Silivri kumpas davalarını savunan görüşlerini, bu görüşlerin simgelerini, örneğin Sadullah Ergin’i aday göstermelerini eleştireceğim... Elbette CHP’nin sağa kaydığını söyleyecek, Yüksel Taşkın gibi bir Atatürk karşıtını İzmir’de birinci sıra adayı yapmasını eleştireceğim... Elbette Kılıçdaroğlu’nu, Laik Cumhuriyeti, Atatürk’ü yeterince savunmadığı, 16 Nisan 2017 günü YSK’nin yasadışı, haksız ve hukuksuz kararına karşı yeterince enerjik biçimde direnemediği, oylarımıza sahip çıkamadığı için eleştireceğim... Çünkü bu yapı benim oyumu da alarak iktidar oluyor! *** Çünkü ben otoriterliğin bunaltıcı baskısından kurtulmak ve yeniden demokratik rejim altında nefes alabilmek için: OYUMU KILIÇDAROĞLU’NA VERECEĞİM... VE DEMOKRATİK REJİM İSTEYEN HERKESİN DE KILIÇDAROĞLU’NA OY VERMESİNİ İSTİYORUM. *** Ben Kılıçdaroğlu’na onu eleştirebildiğim için oy vereceğim... Çünkü ben seçtiğim lidere biat etmem, onu eleştirmeyi, böylece katkıda bulunmayı, bir görev sayarım... BU BENİM HEM KİŞİSEL HEM SİYASAL AHLAKIMIN BİR İLKESİDİR!",https://www.cumhuriyet.com.tr/yazarlar/emre-kongar/biz-demokratiz-hem-elestiririz-hem-oy-veririz-2074625
Emre Kongar,‘Soğan’ ‘Togg’u döverken!,18 Nisan 2023 Salı,"Tuncay Mollaveisoğlu’nun dünkü Cumhuriyet’te yayımlanan 200 liralık banknotlar haberi, Erdoğan/ AKP iktidarının iflasını iyice açığa çıkarıyordu. Bu iflası hepimizden önce fark eden iktidar kadroları, tam bir panik halindeler: Ne yapacaklarını bilmiyor ve tamamen kendi aleyhlerine sonuç verecek propagandalar yapıyorlar... En sonunda, “Soğana karşı Togg” dövüşüne giriştiler ve nakavt oldular! *** Togg, “Türkiye’nin Otomobili Girişim Grubu”nun adıdır. Bu ad, şirketin ürettiği ve “yerli ve milli” olduğu iddia edilen otomobile de verilmiştir. Oysa, “yerli ve milli” Togg’daki yerli parça oranının ancak yüzde 50 dolayında olduğu belirtilmektedir. En önemli parçası olan motoru ve başka birtakım önemli parçaları ithal edilmektedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bugünlerdeki satış fiyatının 1 milyon liraya yakın olduğu belirtilmiştir. *** Türkiye’de daha önce “ilk yerli ve milli denilen” otomobil, Anadol markası ile KOÇ grubu tarafından üretilmiştir. (Bu arada ben de 1967-1968 yıllarında bir süre Anadol marka otomobil sahibi olduğumu belirtmeliyim.) Ayrıca TOFAŞ, çok uzun süre Şahin, Kartal, Serçe gibi markalarla yine “yerli ve milli” otomobiller üretmiştir. Bugün de ülkemizde Fiat, Renault, Ford, Hyundai, Toyota marka otomobiller yüzde 50’nin üzerinde yerli ve milli parça kullanarak üretilmektedirler. *** “Şahsım Devleti Rejimi” toplumu her konuda duvara toslatıp zaten geçinme zorluğu çeken emekçileri ve orta sınıfı yoksulluğa mahkûm edince, muhalefet, yaklaşan seçimlere ilişkin propaganda konuşmalarında artan yiyecek fiyatlarını ve geçim sıkıntısını gündeme getirdi. Bu bağlamda CHP sözcüsü Faik Öztrak, bir kilo soğanın bugünkü fiyatının, 20 yıl önce Erdoğan/AKP yönetimi iktidara geldiği sıradaki bir çeyrek altın fiyatına eşit olduğunu hatırlattı. Bu mesaj, görsel malzeme ile de desteklenerek sosyal medyada iyice yaygınlaşınca, halkı açlığa mahkûm eden iktidar paniğe kapıldı ve gerçekten akla mantığa aykırı, tamamen kendi aleyhine sonuç verecek bir savunmaya başvurdu! HAS Parti’nin kurucusu ve Genel Başkanı iken Erdoğan/ AKP iktidarını “Harun gibi geldiler, Karun gibi oldular” diyerek eleştiren ama sonra AKP’ye katılarak bakan ve hükümet sözcüsü olan, AKP Genel Başkanvekili Numan Kurtulmuş: “Soğan” üzerinden geçim sıkıntısı konusunda yapılan eleştirilere, “Biz Togg diyoruz adamlar soğan diyor. Biz TCG Anadolu diyoruz, adamlar sarımsak diyor” diyerek yanıt verdi. Geçim sıkıntısı çeken, ekmek parası peşinde koşan seçmene, yaklaşık 1 milyon liralık pahalı ve tartışmalı bir otomobil ya da fonksiyonu abartılan bir savaş gemisi ile övünmek, herhangi bir iktidar için ancak intihar anlamına gelir! *** Üstelik iktidar bununla da yetinmedi... Erdoğan, kimi hedef aldığı tartışmalı olan şu sözlerle, yanlış propagandayı devam ettirdi: “Geçen akşam bir TV kanalında bir Prof. ne dese beğenirsiniz? Prof. ha! Köprü yapmakla, baraj yapmakla, havalimanları yapmakla bu iş çözülmez, soğan patates kaç para onu söyle. Bu adam profesör. Düşünün, barajın yok, havalimanın yok, bütün bunlarla beraber Togg’un yok. Uçak gemin yok, domates patates kaç para onu söyle. Ya bu adam Prof. Müsvedde bu... Öncelikle senin profesörlüğünden bu millete ne gelir? Önce bir ülkenin kalkınması için nelere ihtiyaç var bunu söyle!” *** Bu olayda “soğan” sadece “soğan” değildir: Halkın, emekçilerin, yoksulluğun, geçim sıkıntısının, iktidara karşı isyanın simgesidir! Bu olayda “Togg” da sadece “Togg” değildir: Halktan kopuşun, zenginliğin, gösterişçi yönetimin, kibrin, tepeden bakışın, sömürünün, simgesidir! İktidar sarhoşluğuyla, bu simgeleri fark edemeyen Erdoğan/AKP yönetimi, kendi imajını hançerleyerek düşüşünü hızlandırıyor!",https://www.cumhuriyet.com.tr/yazarlar/emre-kongar/sogan-toggu-doverken-2072559
Emre Kongar,"CHP atakta, iktidar panikte",27 Nisan 2023 Perşembe,"“Millet İttifakı”nın, “Altılı Masa”nın kurucusu ve lideri CHP, seçimlere üç hafta kalmışken Kılıçdaroğlu ile müthiş bir atağa kalktı. Yıllardır, Ankara’dan İstanbul’a, 2017’de gerçekleştirdiği ünlü “Adalet Yürüyüşü” dışında pek az yürüyüş ve gösteri yapmış olan Kılıçdaroğlu, günde iki üç ilde birden düzenlediği mitinglerle, seçimler çok yaklaşmışken büyük bir siyasal hareketlilik yaratmış görünüyor. Listelerin ilan edilmesinden sonra her seçimde yaşanan ama bu seçimde, ittifaklardan dolayı daha da şiddetli olan “aday tartışmaları” bu mitingler maratonu sayesinde atlatılmış görünüyor. Üstelik mitinglerin çarpıcı ve elle tutulur, gözle görülür etkilerine ek olarak, Kılıçdaroğlu’nun kısa videoları, çarpıcı mesajları, somut vaatleri ve “Bahar” teması üzerinden verilen özgürlük ve yeni başlangıç umudu, sosyal medya üzerinden ve televizyonlar aracılığıyla, toplumda büyük bir “Demokrasi için seferberlik” duygusu yaratıyor. Bu büyük atak sonunda, zaten kamuoyu yoklamalarında ileride görülen Kılıçdaroğlu, birinci turda seçilmeyi ve ciddi bir farkla kazanmayı garantilemiş görünüyor. Otobid ile zahmetsiz satış. Otobid Fiyatı Gör Tam seçimler öncesinde hem propaganda inisiyatifini hem de gündem belirleme avantajını Kılıçdaroğlu’na kaptırmış olan ve bu nedenlerle kesin olarak ikinci sıraya düşmüş olan Erdoğan/AKP/MHP iktidarı ise bu durum karşısında tam bir açmaza girmiş durumda: 1) Yirmi yılın sonunda topluma vaat edebileceği hiçbir şey kalmamış... 2) Halkı yoksulluğa mahkûm etmiş... 3) Hem hortumladığı ülke kaynaklarını hem de iç ve dış borçlanma olanaklarını bitirmiş... 4) Bu ekonomik krizi para basarak atlatmaya çalıştığı için, soygunu hızlandırmış... Ve son kalelerini de kaybetmenin çaresizliği içinde paniklemiş. *** Panikleyen iktidar beş çıkmaz sokakta çözüm arıyor ve böylece toplumdaki desteği gittikçe yok oluyor: 1) Ekonomik ve mali iflası, para basarak aşmaya çalışıyor. Ama bu olanaklı olmadığı için, ülkeyi, içinden çıkılması çok zor olan bir hiperenflasyon sarmalına sürüklüyor. 2) Demokratik muhalefete, onların söylemedikleri, yani gerçek olmayan ifadeler üzerinden suçlamalar yöneltiyor. Ama bu suçlamalar gerçeklerle uyuşmadığı için derhal yalanlanıyor ve ters etki yapıyor. 3) Baskıları artırıyor. Operasyonları yaygınlaştırıyor. Bu yaygınlaştırma, zaten herkesin haksızlık ve hukuksuzluktan yakındığı baskı ortamını yeniden gündeme getirdiği için, topluma korku salmak yerine, iktidarın aleyhine sonuç veriyor. 4) Toplumu (seçmeni) sindirmek için, (operasyonlara ilave olarak) çatışma dilini şiddetlendiriyor, bu ortamda liderlere, parti binalarına saldırılar gibi, şiddet eylemlerinin yaygınlaşmasına yol açıyor. 5) Dincilik ve mezhepçilik ile ırkçılık ve milliyetçilik üzerinden demagoji yapmayı artırıyor. Oysa oy kaybetmesinin nedenlerinden biri zaten Demokratik Rejim’in altını oyan bu kimlikçi politikalar. *** Bu yazıyı, CHP İstanbul İl Başkanı Canan Kaftancıoğlu’nun dün medyaya düşen bir iddiası ile bitirelim: “Akşam akşam çaresizlikten düştükleri duruma biraz da gülelim diyerek bir vaka paylaşayım sizlerle. Yer Sultanbeyli’nde bir matbaa... CHP logosuyla ‘İktidar olduğumuzda Apo’yu çıkaracağız’ diyen, sözde bir parti broşürü, sticker bastırmışlar. Komik kısmı şimdi geliyor: Matbaa ne hikmetse siparişi ve parayı verenin kim olduğunu bilmiyor. Kim bilir belki de uzaylılar. Güldük eğlendik şimdi asıl söyleyeceğimize gelelim: CHP logosunu yalanlarına, algılarına kim alet ediyor ve aracı oluyorsa nefesimiz enselerinde olacak. Sahte broşürü basanlar ve bastıranlarla ilgili yargı sürecini başlatıyorum. 14 Mayıs itibarıyla bu kişiler ve benzeri işlere kalkanların alabilecekleri en yüksek cezaları almalarının bizzat takipçisi olacağım.” *** DEMOKRATİK REJİM İÇİN OMUZ OMUZA SANDIĞA!",https://www.cumhuriyet.com.tr/yazarlar/emre-kongar/chp-atakta-iktidar-panikte-2075484
Emre Kongar,99. yaş için: Atatürk'ün üç Cumhuriyeti,07 Mayıs 2023 Pazar,"*Bu yazı gazetemizin 99'uncu yıldönümü için hazırlanan ekte yayımlanmıştır. Atatürk sadece “Türkiye Cumhuriyeti”ni değil, “Cumhuriyet Halk Partisi”ni de kurmuş, “Cumhuriyet Gazetesi”ni de Yunus Nadi’ye kurdurmuş ve adını bizzat koymuştur. Bu üç Cumhuriyet, bir Din-Tarım Devletinin, kullardan oluşan bir toplumun, 15 yıl gibi kısa bir sürede, insanlık tarihinde yüzyıllarca sürmüş olan Endüstri Devrimi aşamasına sıçratılmasında işlevsel olmuştur. Temelleri Anadolu’daki ve Rumeli’deki “Müdafaai Hukuk Cemiyetlerinin” birleştirildiği Sivas Kongresi’nde atılan Cumhuriyet Halk Partisi (Fırkası), düşman işgaline karşı direnişin millet/halk iradesine dayandırıldığının ilanı ve bu sürecin topluma benimsetilmesi için kurulmuştur. Mustafa Kemal Atatürk, bir yandan İstiklal Savaşı’nı yönetirken, öte yandan, topladığı Kongreler ve Meclis aracılığı ile, Cumhuriyet Rejimi’ni kurmanın hazırlıklarını yapıyordu. Cumhuriyet Halk Partisi “Halk Fırkası” adıyla, Cumhuriyet Rejimi ilkelerini halka/millete anlatmak ve benimsetmek üzere resmen 9 Eylül 1923 tarihinde kurulmuştu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nitekim Cumhuriyetin kuruluşu 29 Ekim 1923 tarihinde, Halk Fırkası’nın öncülüğünde gerçekleştirilmişti. Sıra artık Cumhuriyet Rejimi’nin millete/halka da benimsetilmesine, insanların Padişah’ın kulluğundan, Cumhuriyetin vatandaşlığına terfi ettirilmesine gelmişti. (Atatürk, Yunus Nadi ile birlikte) Zor bir işti bu: Çünkü “Çağda Bir Devletin” ne ekonomik ne siyasal hatta ne de kültürel temelleri vardı. Osmanlı kalıntısı olan bir toplumda, henüz ulaşılmamış olan Endüstri Devrimi’nin ürünü Cumhuriyet Rejimini kurmak ve halka/millete benimsetmek; insanlık tarihine yepyeni bir sayfanın eklenmesini gerektiriyordu... Çünkü kültürel, ideolojik ve siyasal olarak “millet” kavramı bile toplumda henüz yeterli bir düzeyde benimsenmemişti. Henüz endüstrileşememiş bir toplumda Cumhuriyeti, Cumhuriyetçiliği anlatmak için Halk Fırkası kurulmuştu ama, bir de yayın organı gerekiyordu. İşte gerek Kurtuluş Savaşı’nı gerekse Cumhuriyetin ilanını desteklemiş olan Yeni Gün gazetesinin sahibi Yunus Nadi bu tarihsel görev için biçilmiş kaftandı. Yunus Nadi kendisine tahsis edilen eski İttihat ve Terakki Fırkası Genel Merkez binasında 7 Mayıs 1924 tarihinde, adını bizzat Mustafa Kemal Atatürk’ün koyduğu Cumhuriyet Gazetesi’ni iki ortağı Hamdi Nebizâde ve Zekeriya Sertel ile birlikte kurdu. İlk sayı Yunus Nadi’nin sunuşu ve Mustafa Kemal ile yaptığı röportajla yayımlanmıştı. Cumhuriyet Rejimi, Osmanlı ailesinin, artık çağ gerisi kalmış olan Tanrısal/dinsel ve geleneksel kaynaklı egemenliğini çağdaş millet/halk egemenliğine aktarmıştı. Türkiye Cumhuriyet’inin hedefi hiç kuşkusuz “Demokratik Rejim”di. Bu hedef, günümüzün anlayışıyla hiç kuşkusuz “Demokratik, Laik ve Sosyal Hukuk Devleti” idi. Demokratik Rejimlerde, birbirinden bağımsız olmaları ve birbirlerini denetlemeleri öngörülen Yasama, Yürütme ve Yargı organlarına ek olarak bağımsız bir Medyanın da, bu rejimlerin içindeki dördüncü kuvvet olduğu çağımızın en önemli gerçeklerinden biridir. İşte bu gerçeği daha Cumhuriyetin kuruluşunda gören Mustafa Kemal Paşa, Cumhuriyet Gazetesi’ni kurdurarak bu gazeteye Cumhuriyeti anlatmak ve savunmak görevini vermişti. Bu görev bilincine sahip olan Cumhuriyet Gazetesi ve yazarları her dönemde Cumhuriyet karşıtları olan dinci ve etnikçi politikacılar, hatta kimi zaman kendilerini “Atatürkçülük” maskesi altında gizleyen otoriter eğilimli iktidarlar tarafından saldırıya uğramışlar ama yollarından sapmamışlardır. (Cumhuriyet gazetesinde Yunus Nadi'nin 1924 yılında Atatürk'le yaptığı röportaj 1945'te Türkçeleştirilerek yeniden yayımlandı.) Toplum, Uğur Mumcu, Ahmet Taner Kışlalı başta olmak üzere Cumhuriyet ve Demokrasi yolunda katledilen Cumhuriyet Gazetesi yazarlarını hâlâ saygıyla anımsamakta ve güncel önemlerini yitirmeyen yazılarını okumaktadır. Gazetemiz ve yazarlarımız bugün de, dün olduğu gibi, haksız pek çok saldırının hedefindedirler ama her zamanki gibi yılmadan Atatürk’ün yolunda, dürüst gazetecilik ilkeleri çerçevesinde, Demokratik Cumhuriyeti, insan ve hayvan haklarını savunarak yollarına devam etmektedirler. Gün, Demokratik Cumhuriyet Rejimini yeniden kurmak ve korumak için ittifak günüdür. Gazeteniz Cumhuriyet 14 Mayıs Seçimlerine doğru, bu hedefi gerçekleştirmek için canla başla çalışmaya devam etmektedir.",https://www.cumhuriyet.com.tr/yazarlar/emre-kongar/99-yas-icin-ataturkun-uc-cumhuriyeti-2078611
Emre Kongar,Sevginin eli Nefretin eli,09 Mayıs 2023 Salı,"Sevginin eli kalp işareti yapar... Nefretin eli taş atar... Hangisini seçersiniz? Sevginin dili dostluk üretir... Nefretin dili düşmanlık üretir... Hangisini seçersiniz? *** Sevginin eli çiçek verir... Nefretin eli kurşun sıkar... Hangisini seçersiniz? *** Sevginin dili şarkı, türkü söyler... Nefretin dili küfür, hakaret eder... Hangisini seçersiniz? *** Sevginin eli mutluluk verir... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nefretin eli mutsuzluk üretir... Hangisini seçersiniz? *** Sevginin dili uzlaşmadır... Nefretin dili kavgadır... Hangisini seçersiniz? *** Sevgini eli sever... Nefretin eli döver... Hangisini seçersiniz? *** Sevginin dili doğru söyler... Nefretin dili yalan söyler... Hangisini seçersiniz? *** Sevginin eli Sosyal Devlet gereği hak olan yardımı yapar... Nefretin eli, parti adına, lider adına, lütfen sadaka verir... Hangisini seçersiniz? *** Sevginin dili yaşam sevincini vurgular... Nefretin dili kötülüğü kutsar... Hangisini seçersiniz? *** Sevginin eli insanların zincirlerini kırar... Nefretin eli insanları tutsak eder... Hangisini seçersiniz? *** Sevginin dili “bahar” der, “yeni bir başlangıç” der... Nefretin dili “kara kış” der, “sürekli olarak soğuk ve açlık” der. Hangisini seçersiniz? *** Sevginin eli verir... Nefretin eli alır... Hangisini seçersiniz? *** Sevginin dili umut verir... Nefretin dili umutsuzluk aşılar... Hangisini seçersiniz? *** Sevginin eli refah getirir... Nefretin eli yoksulluk getirir... Hangisini seçersiniz? *** Sevginin dili “Her şey çok güzel olacak” diyor... Nefretin dili “Bu baskı artarak devam edecek” diyor... Hangisini seçersiniz? *** Sevginin eli aydınlatır... Nefretin eli karartır... Hangisini seçersiniz? *** Sevginin dili ve eli hukuka saygılıdır, hakkı teslim eder, adildir... Nefretin dili ve eli haksızdır, hukuksuzdur, adaletsizdir... Hangisini seçersiniz? *** MİLLET İTTİFAKI, SEÇİM KAMPANYASINDA SEVGİNİN ELİNİ VE DİLİNİ KULLANIYOR... CUMHUR İTTİFAKI, SEÇİM KAMPANYASINDA NEFRETİN ELİNİ VE DİLİNİ KULLANIYOR... HANGİSİNİ SEÇERSİNİZ? *** MİLLET İTTİFAKI’NIN LİDERİ KEMAL KILIÇDAROĞLU SEVGİNİN ELİNİ VE DİLİNİ TEMSİL EDİYOR... CUMHUR İTTİFAKI’NIN LİDERİ RECEP TAYYİP ERDOĞAN NEFRETİN ELİNİ VE DİLİNİ TEMSİL EDİYOR... HANGİSİNİ SEÇERSİNİZ?",https://www.cumhuriyet.com.tr/yazarlar/emre-kongar/sevginin-eli-nefretin-eli-2079110
Emre Kongar,İki bayramı içeride yaşayanlar,23 Nisan 2023 Pazar,"Bugün hem dini hem de milli bir bayram günüdür: Hem bir zamanlar “Şeker Bayramı” denilen ama sonradan adı 12 Eylül 1980 darbecileri tarafından “Ramazan Bayramı” olarak değiştirilen dini bayramın son günü, hem de Ulusal Egemenlik ve Çocuk Bayramıdır. Biliyorsunuz dini bayramlar, güneş takvimi yerine ay takvimini kullanan Hicri Arap takvimine göre kutlandığı için, her yıl, on gün kadar gerileyerek, değişik tarihlerde idrak edilir. Böylece, zaman zaman milli bayramlarla da çakışırlar. Bu yıl da ister Şeker Bayramı deyin ister Ramazan Bayramı, Ramazan Ayı sonunda kutlanan dini bayramın son günü, İstiklal Savaşımızın en önemli dönüm noktalarından olan Büyük Meclis’in açılış günü olan 23 Nisan 1920 tarihi ile çakışmıştır. 23 Nisan 1920, aslında Türkiye Cumhuriyeti’nin kuruluşunu müjdeleyen bir tarihtir... Çünkü emperyalistlere karşı yapılan İstiklal Savaşı’nın “millet egemenliği adına” gerçekleştirildiğini simgelemektedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne yazık ki bu iktidar, milli bayramlarımızın kutlanmasını sınırlamış ve kısıtlamıştır. Ama dini bayramlarımız da milli bayramlarımız da toplumsal yaşamımızın önemli gelenekleri olarak varlıklarını yok edilemez biçimde sürdürmektedirler. Bayram sevinci, dini olarak da milli olarak da özgürlüğü, sevgiyi, mutluluğu, barışı, refahı, tatili, içinde barındırır... Özetle, bayramlar, insanlara yaşama sevincini anımsatır... Ne yazık ki bu iktidar ve deprem, içeridekilerle birlikte dışarıdakilerin de yaşama sevincini yok etti... Bu nedenle gönül rahatlığıyla, “Okurlarımın Bayramını Kutluyorum” diyemiyorum... “Bu da geçer” diyorum! *** Bu ikili bayramı parmaklıklar arkasında yaşayan (kutlayan diyemiyorum) haksızlığa ve hukuksuzluğa uğramış olan yurttaşlarımızı unutmadığımızı, (sadece bazı grupları ve bazı isimleri anarak) belirtmek istiyorum. 1) Hâlâ içeride tutulan haksız ve hukuksuz 28 Şubat Davası mağduru yaşlı ve hasta komutanlar: 2) Kamu haklarını ve yeşili savunurken darbecilikle suçlanan Gezi Parkı Direnişi mahkûmları: Osman Kavala (AİHM’nin tahliye kararına karşın yıllardır hapiste) Mücella Yapıcı Çiğdem Mater Mine Özerden Can Atalay Hakan Altınay Tayfun Kahraman 3) Selahattin Demirtaş (AİHM’nin tahliye kararına karşın yıllardır hapiste) 4) Çağdaş Hukukçular Derneği üyesi avukatlar: Selçuk Kozağaçlı ve arkadaşları... 5) Grup Yorum üyeleri: Betül Varan, Sultan Gökçek ve arkadaşları... 6) Seçilmiş belediye başkanlarının bazıları... 7) Hasta ve yaşlı mahkûmlar... 8) Hamile, lohusa kadınlar, bebekler, çocuklar... 9) Denetimli serbestlik zamanları geldiği halde tahliye edilmeyenler... 10) Parmaklıklar arkasında hayatlarını kaybeden mahkûmlar... 11) Haksız ve hukuksuz olarak hapsedildiklerini iddia ederek bana mektup yazan yurttaşlar... 12) Dikkatimden kaçmış olan, haksızlık ve hukuksuzluk mahkûmları... *** YAPILAN HAKSIZLIK VE HUKUKSUZLUKLARI UNUTMADIK... SİZLERİ İÇERİDE UNUTMADIK... DEMOKRATİK REJİMİ, HAKKI, HUKUKU, ADALETİ YENİDEN KURMAYA BAŞLAYACAĞIMIZ 14 MAYIS 2023 SEÇİMLERİNİN SONUÇLARINI UMUTLA BEKLİYORUZ!",https://www.cumhuriyet.com.tr/yazarlar/emre-kongar/iki-bayrami-iceride-yasayanlar-2074124
Emre Kongar,Biden’a mektup 5,05 Mayıs 2023 Cuma,"Değerli okurlarım bugün, ABD’de yaşayan Türkler adına, Başkan Biden’a “Ermeni Soykırımı İddiaları” hakkında yollanmış olan çok önemli bir mektubun son bölümünü yayımlıyorum. Bütün dünyaya Türkler ve Türkiye Cumhuriyeti hakkında kin ve nefret aşılayan bu haksız ve hukuksuz iddiaların önemini, ciddiyetini, korkunç sonuçlarını ve çözüm yollarını öneren bu mektup çok önemlidir. Bu gerçekdışı, haksız ve hukuksuz iddiaların çok vahim sonuçları olmaktadır: Örneğin, 1970’li yıllardan itibaren Ermeniler tarafından Türkiye’nin dış temsilciliklerine yönelik olarak işlenen cinayetler hâlâ belleklerimizde tazeliklerini korumaktadır. Değerli Büyükelçi, tarihçi Bilal Şimşir’in bu konuda “Şehit Diplomatlarımız” adıyla yazdığı iki ciltlik kitap bu iddia sahiplerinin yol açtıkları kara bir lekenin kanıtıdır. Sevgili okurlarımız, Ermeni Komitacıların cinayetlerine ek olarak Birinci Dünya Savaşı sırasında Rus ve Ermeni işgali altındaki doğu illerimizde yapılan katliamlar da zorunlu sürgün (tehcir) ve “Mukalete” (Karşılıklı katliam) olaylarının önemli bir parçasını oluşturur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tarihteki mukatele olaylarının, pek çok ülkenin meclisleri tarafından, gerçeklere aykırı biçimde “Ermeni Soykırımı” olarak kabul edilmesi, o ülkelerdeki çocukların, eğitim yoluyla, Türk ve Türkiye Cumhuriyeti düşmanı olarak yetiştirilmelerine yol açmaktadır. Bu mektup, Biden’ın “soykırım” terimini kullanmasının ABD hukuku bakımından haksızlığına ve hukuksuzluğuna işaret etmekle birlikte, “Soykırım iddialarının” araştırılması için Ermeni arşivlerin de açılmasını (Türk arşivleri açıktır) ve tarihçilerin ortak çalışma yapmalarını da önermektedir. *** Sayın Başkan, size kendi sözlerinizi hatırlatmak isteriz: “Amerika bir fikirdir. Her ordudan kuvvetli, her okyanustan büyük, her diktatör ve zalimden daha güçlü bir fikir. O fikir, dünyadaki en umutsuzlara bile umut verir, herkese saygınlıkla muamele edilmesini garantiler ve nefrete asla güvenli bir liman sağlamaz...” Sayın Başkan, Türk-Amerikan kökenli halk olan bizlere saygınlıkla muamele edilmiyor. Maalesef, 24 Nisan mesajınız nefrete güvenli bir liman sağlıyor ve barışın inşasına yardım etmiyor, çünkü K-12 okullarına giden çocuklarımıza zorbalık taslanması ve sataşılması başladı bile. Hepsinden önemlisi, Sayın Başkan, Türkiye ve Ermenistan’ın kuracağı ve Ankara ile Erivan’in seçeceği Tarihçi ve Hukuk Bilimcisi üyelerden oluşan bir Ortak Tarih Komisyonu inisiyatifine destek vermenizi istirham ediyoruz. Bu girişimin gerçekleşmesine içtenlikle katkı vereceğinizi ümit ediyoruz. Tabii bu girişimin başarılı olması için tüm milli arşivlerin bilimsel araştırmalara açılması gerekir. Osmanlı İmparatorluğu’nun ve Türkiye’nin tüm arşivlerinin 1980’lerden beri açık olmasına rağmen, Ermenistan’ın arşivleri soykırım iddialarını eleştirenlere kapalıdır. Büyük çapta Birinci Dünya Savaşı müttefiklerinin yaptığı savaş propagandasına dayanan asılsız ve basmakalıp soykırım iddialarından etkilenen kişilerce Türk Amerikalılara karşı sürdürülen etnik ve dini önyargıların ve ayrımcılığın sona ermesi için tek yol budur. Sayın Başkan, soykırım iddialarını araştırmak için kurulacak bir Ortak Tarih Komisyonu, bizleri ileri götürecek olan samimi, dürüst, ahlaklı, mantıklı ve etkili tek yaklaşımdır. Basmakalıp önyargının ve karalamanın değil, araştırma ve diyaloğun barış ve uzlaşmaya doğru giden yolu inşa edebileceğine inanıyoruz. Saygılarımızla, Mazlum Koşma Başkan Dr. Bülent Başol Mütevelli Heyeti Başkanı Prof. Dr. Ülkü Ülgür Kurucu Başkan Ergün Kırlıkovalı Geçmiş Dönem Başkanı",https://www.cumhuriyet.com.tr/yazarlar/emre-kongar/bidena-mektup-5-2077946
Emre Kongar,Medyaya baskılar artıyor,16 Nisan 2023 Pazar,"14 Mayıs 2023 seçimlerine giderken iktidarın medya üzerindeki baskısı iyice arttı. En son örnek, TELE1 Genel Yayın Yönetmeni Merdan Yanardağ’a “Düzenin mafyalaşması” başlıklı yazısı nedeniyle 7 ay 15 gün hapis cezası verilmesi. Ceza, Yanardağ’ın “Türk milletini, Türkiye Cumhuriyeti devletini ve devletin kurumlarını aşağıladığı” gerekçesiyle verilmiş ve elbette temyiz yolu açık. Savunmasında, yazısının tamamen siyasi analiz ve eleştiri mahiyetinde olduğunu belirten Yanardağ, hem hükümeti hem de toplumu uyardığını söylemiş. *** Çağdaş Gazeteciler Derneği Yönetim Kurulu, “Bu açıklama her an erişime engellenebilir!” uyarısıyla, Mart ayı “Medya İzleme Raporu”nu ve bu rapor hakkındaki “açıklamasını” yayımladı. Yayımlanan “açıklamanın” özetini, içerideki ve dışarıdaki tüm okurlarım için, aşağıda, bölümler halinde aktarıyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Dikkat çeken gelişmelerden biri, erişime engellenen bir habere ilişkin yapılan haberin de erişime engellenmesiydi. Geçen ay, Türkiye’nin, Irak anayasasına aykırı olarak Irak Kürt Yönetimi ile yaptığı petrol ticaretinden kaynaklı Uluslararası Tahkim Mahkemesi tarafından cezaya çarptırılmasına ilişkin 28 ve 29 Mart tarihlerinde “Birileri götürdü cezası millete” ve “Parayı kazanan niye ödemiyor” başlıklarıyla yayımlanan haberlere, 30 Mart 2021 tarihinde mahkeme kanalıyla erişim engeli konuldu. Söz konusu haberlerin erişime engellendiğini duyuran Karar gazetesindeki habere de bir gün sonra erişim engeli getirildi. Haber, AKP döneminde Enerji ve Tabii Kaynaklar Bakanlığı ile Hazine ve Maliye Bakanlığı görevlerini de yürüten, aynı zamanda AKP Genel Başkanı ve Cumhurbaşkanı Recep Tayyip Erdoğan’ın damadı olan Berat Albayrak ile ilgiliydi. *** Erişim engeli kararları kapsamında yaşanan bir diğer gelişme, 1990’larda başta Güneydoğu Anadolu Bölgesi olmak üzere Türkiye’nin birçok yerinde kamu görevlileri ile sivillere yönelik saldırılarıyla bilinen Hizbullah bağlamında Hür Dava Partisi’ne (HÜDA PAR) ilişkin yapılan haberlere getirilen erişim engelleriydi. HÜDA PAR’ın, AKP ve MHP’nin öncülüğündeki Cumhur İttifakı’na dahil edilmesi sonrası yapılan Hizbullah içerikli haberlere... Hele ki haberlerdeki içeriklerin çok geniş bir kesim tarafından zaten yıllardır biliniyor olmasına karşın... Konulan engel, sansürcü anlayışın bataklıkta çırpınmaktan farksız olduğunu bir kez daha göstermiştir. *** Geçen ay; Türkiye’de üye sayısı bakımından en büyük katılımcı sözlük olan Ekşi Sözlük’e 6 Şubat Kahramanmaraş Depremleri sonrası getirilen erişim engeli, kaldırılmasından bir gün sonra tekrar uygulandı. İfade Özgürlüğü Derneği’nin (İFÖD) EngelliWeb projesi kapsamında faaliyet gösteren sitesine de Mart ayı içinde erişim engeli getirildi. *** Radyo ve Televizyon Üst Kurulu (RTÜK), geçen ay da “işbaşı”ndaydı. Halk TV, FOX TV, TELE1, Flash Haber ve HaberTürk’ü cezalandırmayı es geçmeyen RTÜK, muhafazakâr aile yapısına ilişkin eleştiriler içeren “Kızılcık Şerbeti” isimli dizi nedeniyle Show TV’ye de ceza verdi. *** Geçen ay; AFP foto muhabiri Bülent Kılıç hakkında, İstanbul’da 2021 yılındaki “19. Onur Yürüyüşü”nü takip ederken polisin boğazına bastırarak ters kelepçeyle gözaltına aldığı olaya ilişkin “görevi yaptırmamak için direnmek” ve “hakaret” suçlamalarıyla açılan dava, basına yönelik düşmanlığın gelebileceği noktaları göstermesi açısından acı bir örnek olarak kayıtlara geçti. *** Kocaeli Barış gazetesi muhabiri Merve Dişli’nin, “AKP’li gençlere rağmen ocak kurmuşlar, gençlerin haberi yok!” başlıklı haber nedeniyle; AK Gençlik Ocakları Genel Başkanı Barış Çiftçi tarafından aranarak “Bedelini ödeteceğim” denilerek tehdit edilmesi de raporda yer alan olaylardan biriydi. *** İçerideki ve dışarıdaki sevgili okurlarım, elbette haksız ve hukuksuz kararlarla mahkûm edilmiş olanları, hastaları, yaşlıları, hamileleri, lohusaları, çocukları unutmuyoruz, unutmayacağız. Anayasa Mahkemesi’nin tartışmalı kararlarını da not ettik. Bağımsız adaletin tecellisi için 14 Mayıs seçimlerini bekliyoruz.",https://www.cumhuriyet.com.tr/yazarlar/emre-kongar/medyaya-baskilar-artiyor-2071920
Emre Kongar,Biden’a mektup 4,04 Mayıs 2023 Perşembe,"Sevgili okurlarım, 14 Mayıs 2023 seçimleri sonrasında beklenen Bahara 10 gün kaldı... Bu arada dün TÜİK’in hormonlu, ENAG’ın gerçek enflasyon oranları açıklandı. TÜİK’e göre, tüketici fiyat endeksi Nisan ayında, bir önceki aya göre yüzde 2.9 bir önceki yıla göre ise yüzde 43.68 arttı. Bağımsız akademisyenlerin ve uzmanların oluşturduğu ENAG’a göre, Nisan ayı enflasyonu 4.86 yıllık enflasyon da TÜİK’in açıkladığı oranın iki mislinden fazla, neredeyse üç katına yakın, yüzde 112.51 oldu. Değerli okurlarım, seçimlerde beklenen sonuçla enflasyon arasında doğrudan bir ilişki vardır: Enflasyon ne kadar yükselirse, iktidarın seçimleri kazanma olasılığı o kadar azalır... Çünkü seçmen, yaşadığı geçim sıkıntısının faturasını iktidara keser. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ben bu arada hâlâ ABD’deki Türklerin Biden’a, “Ermeni Soykırımı İddiaları” hakkında yolladığı mektubu yayımlamaya devam ediyorum. Çünkü Türkiye’nin karşılaştığı bütün siyasal ve ekonomik sorunlar 14 Mayıs seçimlerinden sonra Demokratik kurumlar ve kurallar aracılığıyla tartışılma yoluna girecektir... Ama dünya kamuoyunun önyargılarından dolayı, haksız ve hukuksuz olan “Ermeni Soykırımı İddialarının” tarih önünde, bilimsel bir biçimde tartışılmaları konusunda pek bir olanak görülmemektedir. Tam tersine, dünyanın bütün ülkelerine dağılmış olan Ermenilerin siyasal etkileriyle, pek çok ülke, önyargılı siyasal bir tutumla, meclislerinden “Ermenilere soykırım yapılmıştır” diye kararlar almaktadırlar. Bu kararların sonucu olarak, pek çok ülkede bu “Soykırım” iddiaları çocukların eğitiminde kullanılmakta, gelecek kuşaklar, kin ve nefret aşılanarak, Türkiye ve Türk düşmanı olarak yetiştirilmektedir. Bugün ATAA’nın, Biden’a yazdığı mektubun, çok önemli mesajlar içeren, 4. bölümünü yayımlıyorum. *** Sayın Başkan, özellikle Ermenilerin yoğun olarak yaşadığı Kaliforniya’da, Türk Amerikalıları hedef alan nefret suçlarını, zorbalıkları ve sataşmaları incelemenizi istirham ediyoruz. Adalet, eşitlik ve adil yargılanma prensiplerine değer veren bir toplum olarak biz Türk Amerikalı kökenli halk, sizden 24 Nisan mesajınızı tekrar gözden geçirmenizi ve 1915 olaylarının doğru anlaşılması için, daha dengeli adımlar atmanızı rica ediyoruz. Etnik kökeni ve mazisi ne olursa olsun, tüm bireylerin yasalar karşısında adil ve tarafsız muameleyi hak ettiğine inanıyoruz. Sayın Başkan, 2020 seçim kampanyanızda çok sayıdaki benzer söylemlerinizi takiben, uzun zamandır çürütülmüş politik bir iddia olan Ermeni Soykırımını, yalanlanması mümkün olmayan tarihi bir gerçek olarak öne sürdünüz. Bu mesajınız, Türk Amerikalıları haksızca ve gerçeklere aykırı olarak, cezalandırılmayı hak eden kötü bir toplum olarak damgaladı ve lekeledi. 24 Nisan 2022 mesajınızla yaptığınız, Amerikan Anayasasına ve iç hukukuna göre, tam bir “yargısız infaz”dır (extrajudicial execution). 24 Nisan 2022 mesajınız pedagojik olarak da hatalıdır, çünkü Ermeni Soykırımı tezine şüphe ile bakmak için elimizde yetkili bir mahkeme hükmünün olmaması da dahil, çok çeşitli nedenler vardır. Bütün bunlara ek olarak, 24 Nisan 2022 mesajınız, Ermeni Soykırımına karşı görüşlerin açık ve dürüst tartışma ortamını boğmakta, “görüş ayrımcılığı” yapmakta ve bu suretle Amerikan Anayasasındaki ifade hürriyetini emreden Birinci Değişiklikle (First Amendment) çatışmaktadır. Sayın Başkan, 24 Nisan mesajınız, soykırımın gerçekleşmiş olduğu gibi çok yanlış bir görüşü peşinen kabul ederek akademik özgürlüğün kısıtlanmasına neden olacaktır. Halbuki birçok önemli ve saygın bilim insanının araştırmaları ve çalışmaları, soykırım iddialarının uydurma ve saptırılmış tarihten ibaret olduğunu açıkça göstermiştir. Örnek vermemiz istenirse, Princeton Üniversitesi’nden Bernard Lewis, Massachusetts Amherst Üniversitesi’nden Gunter Lewy, Louisville Üniversitesi’nden Justin McCarthy ve daha birçok profesörün yapmış olduğu son derece ciddi ve ayrıntılı bilimsel çalışmalar, kitaplar ve makaleler, soykırım suçunun oluşmadığını ve işlenmediğini ortaya koymaktadır. Karşı görüşler eğitim dünyasında çok kıymetlidir, çünkü onlar yalanları açığa çıkarır, yarı-doğruları düzeltir ve tam doğruları test ederek daha da kuvvetlendirir. Ancak sizin 24 Nisan mesajınız bütün bunları durdurur, eğitim ve gerçekler büyük zarar görür ve sonunda önyargılarla algılar hâkimiyetlerini sürdürür.",https://www.cumhuriyet.com.tr/yazarlar/emre-kongar/bidena-mektup-4-2077690
Emre Kongar,Faşizme karşı omuz omuza!,20 Nisan 2023 Perşembe,"Erdoğan/AKP iktidarının kurduğu “Şahsım Devleti”, büyük bir başarıya imza attı: Türkiye’deki hem solu hem sağı, FAŞİZME KARŞI OMUZ OMUZA, Kemal Kılıçdaroğlu’nun Cumhurbaşkanlığı adaylığı üzerinde birleştirdi! Dinci ve milliyetçi kökenlerden gelen ama baskıcı “Şahsım Rejimi” yüzünden Demokrasinin erdemlerini nihayet idrak ettiklerini belirten sağcı partilerle CHP’nin kurduğu “Millet İttifakı”nın adayı Kemal Kılıçdaroğlu, solda da “Emek ve Özgürlük İttifakı” ile “Sosyalist Güç Birliği”nin desteğini almış görünüyor. “Görünüyor” diyorum, çünkü bu destek kimi partilerce resmen ilan edildi ama kimi partilerce henüz resmen belirtilmedi. *** Bu birleşme Türkiye’nin sorunlarına derhal bir çözüm üretecek midir? Elbette hayır! Ama bu birleşme, sorunların çözüm yollarını açacak: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Türkiye’nin sorunlarına, Demokratik Rejim çerçevesinde, barış içinde, çözüm aranmasına olanak sağlayacaktır. *** Aslında Demokratik Rejim üzerindeki bu ittifak, Kılıçdaroğlu’nun, uzlaşmacı, tavizkâr, barışçı ve herkesi, her görüşü kucaklayıcı, Demokratik tutumu kadar, Erdoğan’ın kavgacı, dışlayıcı, otoriter ve baskıcı tutumundan da etkilendi. Bir başka deyişle, “Kılıçdaroğlu gelsin” kararının arkasındaki güçlü nedenler, sadece Kılıçdaroğlu’nun özellikleri olarak değil, “Şahsım Devleti”nin zulmü ve bu zulümden dolayı “Erdoğan gitsin” arzusu olarak da ortaya çıkmış durumda. *** “Faşizme Karşı Omuz Omuza”, 1960’larda ve 1970’lerde genellikle solcu gençlerin kullandığı bir slogandı: “Demokratik Rejim”den çok “Sosyalist Rejim” özlemini vurgulardı. Bu nedenle de yaygın toplumsal desteğe bir türlü kavuşamamış, tam tersine, bu sloganı kullanan solcu gençler, darbeci askerler tarafından, gülünç bir biçimde, “Terörist, Anarşist, Marksist, Leninist hatta Maoist” olarak yaftalanmış ve vatan haini ilan edilmişlerdi. Aradan geçen zaman içinde, 12 Mart 1971 ve 12 Eylül 1980 Askeri Darbeleri dönemlerinde yaşanan baskılar ve Anayasa değişiklikleri sonunda, emperyalistlerin de desteğiyle, AKP iktidara gelince, “Şahsım Devleti Rejimi” “Parlamenter Demokratik Rejimi” ortadan kaldırdı. Yoksulluk, Yolsuzluk ve Yasaklar olarak “Üç Y’yi” yok etmek iddiasında olan yeni rejim, tam tersine bunları derinleştirip yaygınlaştırınca, “Şahsım Devleti” tarafından ezilen sağ partiler de “Demokratik Rejim”in erdemlerini idrak ettiler. Böylece totaliterlik eğilimleri de gösteren otoriter “Şahsım Devleti”ne karşı, bütün muhalefet partileri arasında (bu partilerin bazıları kökenleri bakımından dinci ve etnikçi çizgiden de gelseler) “Demokratik İttifak” konusunda bir eylem birliği meydana geldi: Böylece 1960’ların 1970’lerin sol sloganı olan “Faşizme Karşı Omuz Omuza” söylemi, 2023 Türkiye’sinde “Demokratik Rejim” özleminin ifadesi oldu. *** Bu değişimin mimarı, hiç kuşkusuz, dinci ve etnikçi kökenden gelen partilerle kurduğu Demokratik dayanışmayı, CHP’nin bazı temel ilkelerinden bile ödün vermek pahasına gerçekleştiren Kemal Kılıçdaroğlu’dur. Kılıçdaroğlu’nun barışçı, kucaklayıcı, Demokratik ve yumuşak kişiliği Cumhurbaşkanlığı konusunda bir “Büyük Demokratik İttifak” oluşturmuş görünüyor. Bu İttifak’ın başarısı, 14 Mayıs seçimlerinde sınanacak ve bence, toplumda oluşturduğu büyük destekle, zafere de ulaşacaktır: Kılıçdaroğlu, seçimi kazanıp “Şahsım Devleti Rejimi”nin icat ettiği o “Kadir-i mutlak” Cumhurbaşkanlığı koltuğuna oturduğunda, kendi ismi ve kişiliği etrafında oluşan bu ittifakın “Demokratik, Laik ve Sosyal Hukuk Devleti” ilkeleri çerçevesinde oluştuğunu ve görevinin, kurumları bu ilkelere göre denetleyerek yeniden düzenlemek olduğunu unutmamalıdır!",https://www.cumhuriyet.com.tr/yazarlar/emre-kongar/fasizme-karsi-omuz-omuza-2073416
Emre Kongar,"Meydanlar ‘hak, hukuk, adalet’ diye haykırıyor!",07 Mayıs 2023 Pazar,"Evet, içerideki ve dışarıdaki okurlarımız: Seçime birkaç hafta kala Türkiye hareketlendi... Meydanlar “Hak, Hukuk, Adalet” diye haykırıyor... Bütün ülke Özgürlük, Eşitlik, Adalet ve Demokrasi istiyor! *** “Şahsım Devleti”, Erdoğan/AKP iktidarının bütün yaldızlarını döktü... Bütün yanlışlar, eksikler, din maskesiyle yapılan yolsuzluklar, haksızlıklar, hukuksuzluklar, adaletsizlikler olanca çıplaklıklarıyla ortaya çıktı... Çünkü iktidar, bütün sorumluluğun tek bir kişinin, Erdoğan’ın üzerinde olduğunu, Anayasa’yı ucube bir parçalı bohça haline getirerek ilan etti. Böylece Devlet Bahçeli’nin de açıkça belirttiği gibi Anayasa, fiili duruma, yani Erdoğan’ın tek kişilik iktidarına uygun hale getirildi... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Yirmi yıllık Erdoğan/AKP iktidarı sömüre sömüre, artık ülke kaynaklarının sonuna gelmişti: Ekonomi çöktü... Ekonomi çöküp geçim sıkıntısı başlayınca, zaten siyasetin emrine girmiş görünen yargı mekanizmasının görmezden geldiği yolsuzluklar, haksızlık ve hukuksuzluklar daha fazla dikkat çekmeye başladı... Komünistler, Sosyalistler, Sosyal Demokratlar, Liberal Sağcılar kitle halinde, Dinciler, Irkçılar bölünmüş olarak “Demokratik Rejimi” savunmaya başladılar. Böylece “Şahsım Devletine” karşı oluşan “Demokratik İttifak”: CHP’nin Genel Başkanı Kemal Kılıçdaroğlu’nun yumuşak, uzlaşmacı, barışçı, adalet arayan, dürüst liderliğini, “geçiş döneminin” Cumhurbaşkanlığı için uygun buldu. *** Bu ekonomik ve mali iflas ile birlikte, yolsuzlukların, yasakların, yoksullaşmanın, Demokratik Rejim karşıtı haksızlık ve hukuksuzlukların yaygınlaşmasının oluşturduğu geniş “Demokrasi İttifakı”, Erdoğan’ın “Şahsım Devletini” panikletti, ve iktidarın bütün maskelerini düşürdü: HDP’li, CHP’li belediyeler kıskaca alındı, sağ terörizmle organik bağlantıları olan partiyle işbirliği yapıldı, demokrasi maskesi düştü. İstanbul Sözleşmesi’nden çıkıldı, kadın haklarına karşı olan parti ittifak içine alındı, kadın ve insan hakları maskesi düştü. Kavala, Demirtaş, 28 Şubat mağdurları olan beş yaşlı ve hasta general, öteki yaşlı ve hasta mahkûmlar hapiste tutulurken Gezi Parkı Direnişi eylemcileri, avukatlar, Grup Yorum üyeleri mahkûm edildi ama Hizbullah terör örgütünün kanlı katil üyesi affedildi, adalet maskesi düştü. Seçim öncesi sürekli para basıldığı için enflasyon dizginlenemez bir seviyeye çıktı, geçim sıkıntısı TÜİK açıklamaları tarafından bile saklanamaz hale geldi, refah maskesi düştü. 16 Nisan 2017 Halkoylamasında yasalara aykırı oy sayımı yapıldı, 2019’da İstanbul ve Ankara başta olmak üzere yerel seçimler kaybedildi, “Milli İrade” maskesi düştü. CHP’li belediyelerin “Sosyal Devlet” uygulamalarındaki başarısı “Sadaka Devleti” maskesini düşürdü. Ortadoğu ülkelerindeki olaylar ve Türkiye’nin buradaki ülkelerle ilişkileri, bölgesel liderlik maskesini düşürdü. Siyasette din istismarının yaygınlaştırılması ve totaliterliğe dönüşmesi, din maskesini düşürdü. Sözün özü, (eskiler “hasılı kelam” derlerdi) “Şahsım Devleti” uygulamaları, ülke kaynaklarını tüketti, adaleti yok etti, insanları yoksullaştırdı, Demokratik Rejimi lağvetti ve iktidarın gerçek yüzünü ortaya çıkardı. *** ARTIK MEYDANLAR HEM İÇERİDEKİ HEM DIŞARIDAKİ VATANDAŞLAR İÇİN: “HAK, HUKUK, ADALET” DİYE HAYKIRIYOR... YURTTAŞLAR ÖZGÜRLÜK, ADALET EŞİTLİK VE DEMOKRASİ İSTİYOR!",https://www.cumhuriyet.com.tr/yazarlar/emre-kongar/meydanlar-hak-hukuk-adalet-diye-haykiriyor-2078526
Emre Kongar,Biden’a mektup 2,30 Nisan 2023 Pazar,"İçerideki ve dışarıdaki sevgili okurlarım: Özgürlükler için iki hafta daha sabredeceğimiz anlaşılıyor. Sizi unutmadık ama bugün, her yıl 23 Nisan’dan sonra önümüze çıkan “24 Nisan Ermeni Soykırımı İddiaları” konusunda önemli bir mektubu yayımlamayı sürdürüyorum. *** Sevgili okurlarım Endüstri Devrimini kaçıran Osmanlı’nın çöküş döneminde, bu çöküşten pay almak isteyen Rusya ile rakibi İngiltere ve onlara katılan Fransa ve Almanya, azınlıkları araç olarak kullandılar. Önce Rusya’nın sonra da İngiltere’nin Ermeniler üzerinden Osmanlı üzerinde nüfuz sahibi olma çabaları ve bunlara ek olarak milliyetçilik akımları, Milliyetçi Ermeni örgütleri ile Osmanlı Devleti ve Müslüman tebaa (Türkler ve Kürtler) arasında kanlı mücadelelerin ortaya çıkmasına yol açtı. Bu mücadeleler, Osmanlı topraklarının Ruslar tarafından işgali ve Birinci Dünya Savaşı sırasında Ermenilerin kanlı katliamları ve bunlara karşı alınan önlemlerle doruğa ulaştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu önlemlerin en önemlisi 1915 yılında Doğu ve Güney Doğu illerindeki Ermenileri Güneye doğru zorunlu göç ettirme (tehcir) kararıydı. Ermeniler, tarihteki bu mücadeleleri, bugün küçük ve yoksul bir ülke olan Ermenistan’ın desteklenmesi için gerekli olan “Milli Ruhun” devamını sağlamak amacıyla, “Soykırım” iddialarıyla sürdürmeye çalışmaktadırlar. Oysa 1915 yılında Osmanlı Devleti’nde “Soy” yani ırk, ırkçılık, Türklük, Türkçülük ideolojisi bile egemen değildi ki “Sadık tebaa” diye niteledikleri Ermenilere karşı, Hitler’in Yahudilere uyguladığı gibi, onları yeryüzünden silmek için bir “Soy kırımı” yapılsın. Ruslarla savaşta olan Osmanlı, Ruslara yardım eden Ermenilere ve Ruslara karşı kendini korumaya çalışıyordu. Dünyanın çeşitli ülkelerine dağılmış olan Ermeniler, bu “Soykırım” iddialarını, tarihsel ve hukuksal olarak kabul ettirme olanakları olmadığı için, özellikle Fransa’da ve ABD’de, siyasal güçlerini kullanarak politikacıları etkilemekte ve bu konuda siyasal kararlar aldırmaktadırlar. Türkiye bu iddialara karşı çok uzun süre sessiz kalmıştır. Bu yüzden dünyada pek çok ülke ve ABD’de de pek çok eyalet, Meclislerinde “Ermenilere Soykırım yapıldı” iddiasını kabul etmiştir. Bu kabullerin önemi, o ülkelerdeki çocukların beyinlerinin “Soykırım” iddialarıyla yıkanmasıdır. İşte Cuma günü yayımlamaya başladığım ABD’deki Türk örgütlerinin Asamblesi ATAA’nın Biden’a yolladığı bu mektup, ABD Başkanı’nın da bu kervana katılmasını protesto eden yeni bir hukuksal yaklaşımı temsil ediyordu. Bugün bu mektubun ikinci bölümünü yayımlıyorum. *** 140 devletin kabul ettiği ve zorlayıcı, en üst, ve itiraz edilemez yasa anlamına gelen “jus cojens” niteliği kazanmış olan söz konusu 1948 (Birleşmiş Milletler Soykırım) sözleşmesi, bir eylemin soykırım olarak kabul edilebilmesi için, “olmazsa-olmaz”, şu koşulların yerine getirilmesini emretmektedir: Osmanlı İmparatorluğu veya yöneticileri hakkında böyle bir yargılama yoktur ve hiçbir yetkili mahkemeden soykırım suçu işlendiğine dair bir hüküm bulunmamaktadır. Bu durumda, çok net ifade edelim ki sizin 24 Nisan mesajınız Amerikan Anayasasına, Amerikan iç hukukuna ve uluslararası yasalara tamamen aykırıdır. İkinci ihlaliniz, Amerikan Anayasasının Birinci Maddesinin Dokuzuncu fıkrasınca, güvence altına alınmış olan “hukukilik prensibi” ile ilgilidir. Bu bölüm, makabline şamil yasalar (ex post facto laws) yapılamayacağını ve kimsenin böyle yasalarla geriye dönük olarak yargılanamayacağını teminat altına almıştır. İşte Anayasanın bu maddesinden kısa bir alıntı: “...Bir şüpheliyi muhakemesiz olarak vatan hainliği veya ağır bir suçtan suçlu bulan (Bill of Attainder) veya geriye dönük olarak yargılama yapan (Ex post facto laws) yasalar yapılamaz...” Anayasanın bu maddesine göre işlendiği tarihte suç sayılmayan bir eylem, daha sonra çıkarılan yeni bir yasa ile suç haline getirilemez. Soykırım 1915’te ne sözcük ne de kavram olarak bulunmamaktaydı. İlk defa 11 Aralık 1946’da BM Genel Kurul dokümanında suç olarak tarif edilmiş ve 9 Aralık 1948’de de BM Genel Kurulu tarafından yasa olarak düzenlenmiştir (codified). 1948’deki Soykırım kavramını geriye dönük işleterek 1915 olaylarını yargılamak mümkün değildir. Bu nedenle, Sayın Başkan, 24 Nisan mesajınız şüphesiz Amerikan Anayasasının Birinci Maddesinin Dokuzuncu fıkrasının metnine ve ruhuna tamamen aykırıdır. Not: Bugün Ayvalık’ta “Köy Enstitüleri” konusunda konuşacak ve kitap imzalayacağım. Okurlarımı beklerim.",https://www.cumhuriyet.com.tr/yazarlar/emre-kongar/bidena-mektup-2-2076506
Emre Kongar,Biden’a mektup 1,28 Nisan 2023 Cuma,"Sevgili okurlarım, biliyorsunuz, ABD Başkanı Biden, Birinci Dünya Savaşı bağlamında 1915 yılında doruk noktasına ulaşan, Osmanlı İmparatorluğu içindeki “Mukatele” (karşılıklı kırım, karşılıklı katliam) olaylarının, “Soykırım”, “Jenosid” “Genoside” olduğunu iddia eden Ermeni Diasporasına destek vererek “Soykırım” terimini kabul etmiştir. Buna karşılık, ABD’deki Türk Amerikan Dernekleri Asamblesi ATAA, Biden’a, bu kabulünün ABD Anayasasına aykırı olduğunu belirten bir protesto mektubu yolladı. Türkiye’nin eski Washington büyükelçisi Şükrü Elekdağ’ın dikkatimi çektiği ve bu konuda yepyeni bir açılımı işaret eden bu mektubun birinci bölümünü bugün yayımlıyorum. *** Başkan Joe Biden The White House 1600 Pennsylvania Avenue, N.W. Washington, DC 20500 Konu: Başkan Biden 1915 olaylarını “Ermeni Soykırımı” olarak nitelendirmekle Amerikan Anayasasının dört maddesini ihlal etmiştir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sayın Başkan, Türk Amerikan toplumunun temsilcileri olarak bizler, bu mektubu Osmanlı İmparatorluğu’nun 1915’te Ermeni vatandaşlarına soykırım yaptığını iddia ettiğiniz o talihsiz 24 Nisan 2022 tarihli mesajınızdan duyduğumuz derin hayal kırıklığını ve üzüntülerimizi ifade etmek için kaleme aldık. Bu iddianız hukuki yollardan veya tarih araştırmaları ile hiçbir zaman ispat edilememiştir. Sayın Başkan, Syracuse Üniversitesi Hukuk Fakültesi mezunu ve Senatoda Adalet Komisyonunun 16 yıllık kıdemli üyesi ve başkanı olarak, hukukun üstünlüğü konusunda ne kadar bilgili, saygılı ve hassas olduğunuzu biliyor ve bununla gurur duyuyoruz. Üstelik, yeni seçilmiş Başkan olarak, o muhteşem devir-teslim töreninde Amerikan Anayasasını “korumak, gözetmek ve savunmak” için büyük bir ciddiyetle yemin ettiniz. Bütün bunlara rağmen, Sayın Başkan, Amerikan Anayasasının en az dört maddesini ihlal ettiniz. 24 Nisan mesajınızın Amerikan Anayasasının adil olma prensibiyle ters düştüğüne inanıyoruz. Birinci ve ikinci ihlaller adil olmanın temel prensipleri ile, üçüncü ve dördüncü ihlâller ise özellikle Türk Amerikalıların “adil yargılanma hakkı” ile ilgilidir. Birinci ihlaliniz, Amerikan Anayasasının altıncı maddesi ile ilişkilidir ki bu madde Senatonun kabul ettiği uluslararası anlaşmaları Amerika’nın iç hukuku haline getirir. İşte Anayasanın bu maddesinden kısa bir alıntı: “...Bu Anayasa ile ona uygun olarak yapılmış Amerikan yasaları ve Amerika’nın yetkisi ile yapılmış ve yapılacak tüm uluslararası anlaşmalar Amerika’nın en üst yasası olacaktır; Anayasada veya Eyalet yasalarında aksine bir hüküm olsa bile bütün eyaletlerdeki tüm hakimleri bağlar…” Evrensel bir suç olan “soykırım”, “Birleşmiş Milletler (BM) Soykırımı Önleme ve Cezalandırma Sözleşmesi” tarafından yasalaştırılmış, 1948 yılında üye devletlerin onayına sunulmuş ve yeterli onay sayısına ulaşılınca 1951 yılında devreye girmiştir. Türkiye 1950 yılında onay vermiştir. Bu sözleşme, Senatonun 11 Kasım 1988’de kabul etmesiyle, Amerika Anayasasının altıncı maddesi uyarınca, Amerika’nın iç hukuku haline gelmiş olup, soykırım suçlarını düzenler. “1987 Soykırım Sözleşmesini Uygulama Yasası (Proxmire Yasası)” isimli bu yasa 100-606 nolu KAMU YASASI olmuştur. Sayın Başkan, bu yasanın gerçekleşmesine yol açan tasarının altında bizzat sizin imzanız vardır. *** Değerli okurlarım, Osmanlı İmparatorluğu’nun çöküş döneminde başlayan ve Birinci Dünya Savaşı’nda doruk noktasına ulaşan Ermeni sorunu, ne yazık ki Ermeniler tarafından günümüzde devam ettirilen bir kan davasına dönüştürülmüştür. Özellikle Fransa’da ve ABD’deki Ermeniler, politikacılar üzerindeki baskılarla kendilerine “soykırım” yapıldığı iddialarını siyaset sahnesinde de etkili olarak sürdürmektedirler. Soykırım iddiaları hukuken kabul edilirse, (Yahudiler ve İsrail örneğinde olduğu gibi) Ermeniler için para ve toprak tazminatları da gündeme gelecektir. ATAA’nın Biden’a mektubu, bu konuda ABD’deki Türklerin ABD Anayasası’na dayalı olan yeni bir açılımını simgelediği için önemlidir. (Ermenilerin “Soykırım” iddialarının gerçek olup olmadığı hakkındaki bilgiler için benim 100 defadan fazla basılmış olan “Tarihimizle Yüzleşmek” adlı kitabıma bakılabilir.)",https://www.cumhuriyet.com.tr/yazarlar/emre-kongar/bidena-mektup-1-2075869
Emre Kongar,Biden’a mektup 3,02 Mayıs 2023 Salı,"Sevgili okurlarım, Osmanlı İmparatorluğu’nu çökerten en önemli faktörlerden biri On sekizinci Yüzyılda gelişen milliyetçilik akımlarıdır. Bu bağlamda ortaya çıkan Yunan ve Ermeni milliyetçiliklerinin, Osmanlı’yı paylaşmak isteyen emperyalistlerin de desteğiyle başlattıkları isyan ve şiddet olayları, Birinci Dünya Savaşı sırasında doruk noktasına ulaşan kanlı bir tarihtir. Ne yazık ki özellikle Yunan ve Ermeni kardeşlerimiz, tarihten gelen çatışmaları, günümüzdeki düşmanlıklar biçiminde de sürdürmek istemektedirler. Birinci Dünya Savaşı sırasında Osmanlı’yla savaş halinde olan Ruslarla olan ittifakları, eskiden “sadık tebaa” diye nitelendirilen Ermenilerin savaş cephesinden Güneye doğru sürülmelerine (tehcir edilmelerine) yol açmıştır. Şimdi dünyanın çeşitli ülkelerinde yaşayan Ermenilerin, milliyetçiliklerini canlı tutmak ve Ermenistan’a yardım etmelerini sağlamak için bir “Jenosid”, “soykırım” iddiası ortaya atılmıştır. “Jenosid”, “Genoside” Hitler’in Yahudilere karşı işlediği insanlık suçunun aynısının Osmanlılar (Türkler) tarafından Ermenilere karşı işlendiği iddiasıdır ve hem doğru ve gerçek değildir hem de toprak ve tazminat isteği gibi sonuçlar doğuracak bir suçlamadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol (Arada hiçbir ilişki yoktur: Ne Yahudiler, Ermenilerin yaptıkları gibi, terör örgütleriyle Almanları öldürmüşlerdir, ne de Osmanlılar, bütün Ermeni ırkını yok etmek gibi bir niyete sahiptirler.) “Soykırım” iddiası doğru ve gerçek değildir çünkü Osmanlı, Savaş içinde Ruslara ve Ermenilere karşı kendisini savunmak için bu sürgüne başvurmuştur ve geçmişte Ermeni terör örgütlerinin zulümleri ve işgal altındaki Kars’taki Müslümanları katletmeleri vardır. İşte iki gündür bu sütunda özetlediğim mektup, bu konuda ABD’deki Türk Amerikan Örgütleri Asamblesi, ATAA’nın Biden’a bu konuda yolladığı bir protestodur. Bugün üçüncü bölümü yayımlıyorum. *** (Sayın Biden) Üçüncü ve dördüncü ve en önemli ihlalleriniz ise TürkAmerikalıların, Amerikan Anayasasının beşinci ve on dördüncü değişiklikleri (Amendments) ile güvence altına alınmış olan, “adil yargılanma hakkı” (Due Process Rights) ile ilgilidir. Amerikan Anayasası sadece bir emri iki defa yazmıştır. Beşinci Değişiklik (Fifth Amendment) federal hükümete “Adil yargılama olmadan hiçbir kimse yaşamından, özgürlüğünden, malından ve mülkünden mahrum bırakılamaz” emrini vermektedir. 1868’de yasalaşan On Dördüncü Değişiklik (Fourteenth Amendment) bu sözcüklerin tıpatıp aynısını kullanmıştır ve o yüzden de adil yargılanma hakkı şerhi ya da hükmü (Due Process Clause) olarak anılır ve tüm eyaletlerin hukuki yükümlülüğünü tarif eder. Bu demektir ki hükümet bireyleri temel haklarından mahrum bırakmadan önce adil süreçleri uygulamak ve bireylerin hukuki haklarına saygı göstermek zorundadır. On Dördüncü Değişiklik bu anayasal korumayı tüm eyaletlere zorunlu kılar ve ırkı, etnik kimliği ve cinsi ne olursa olsun her bireyin adil yargılanma hakkı olmasını güvence altına alır. Bu durumda, şuna kuvvetle inanıyoruz ki Türk Amerikalıların adil yargılanma hakkı göz ardı edilmiştir. Bizler, sizin tarihi gerçeklere dayanmayan ve hukuki temelden yoksun 24 Nisan mesajınız ile aynı fikirde olmadığımızı mümkün olan en kuvvetli bir dille ifade etmek isteriz. Bu mesajınızın ardındaki güdünün, Amerika’daki Türk Amerikalıların esenlik, güvenlik ve mutluluğunu feda etmek pahasına ve yalnızca güçlü Ermeni lobisinin gözünde politik popülerlik kazanmak olduğuna inanıyoruz. 1915 olaylarının Ermeni Soykırımı olduğu iddianızın, Türk ve Ermeni kökenli Amerikan vatandaşları arasındaki hukuki süreçlerde adil ve tarafsız olma gereksinmelerini olumsuz olarak etkileyeceği noktasında derin endişeler taşımaktayız. Önemle not edilmelidir ki 1915 olayları ve ardındaki gerçekler konusunda sesi giderek daha gür çıkan Türk Amerikan toplumu, uzun zamandır Ermeni tarafının tek taraflı ve uyduruk söylemleri ile gölgelenen Türk görüşlerini ve perspektifini anlatarak Amerikan kamuoyunu eğitmeyi amaçlamaktadır. Tarafsız tarihçilerin güvenilir tarihi araştırmalara dayanarak desteklediği “doğru tarihin” gittikçe artan görünürlüğü ve halk arasındaki farkındalığı, maalesef nefret suçlarında ve terörizmde artışlara neden olmuş ve Türk Amerikalıların bazı köktenci Ermeniler tarafından zulüm görmesine yol açmıştır. 24 Nisan mesajınız, istemeden bile olsa, nefret suçlarını işleyenlere desteklemiş olabilir ve nefret suçu şüphelilerini dava etme süreçlerinde adil ve tarafsız olmayı olumsuz etkileyebilir. Nitekim, 24 Nisan mesajınızdan cesaretlenen ve sözde Ermeni soykırımının intikamını almaya yeltenen Ermeni ırkçılar, Türk Amerikalılara tehditler savurmuş, onlara bedensel zararlar vermiş, mal ve mülklerini kırıp dökmüştür.",https://www.cumhuriyet.com.tr/yazarlar/emre-kongar/bidena-mektup-3-2077028
Emre Kongar,Kılıçdaroğlu’nun Aleviliği,21 Nisan 2023 Cuma,"Türkiye düşmanları, ülkemizi üç eksen üzerinden ayrıştırmaya, bölmeye çalışırlar: Etnikçilik üzerinden Türk-Kürt ekseni. Dincilik, mezhepçilik üzerinden Sünni-Alevi ekseni. Siyaset üzerinde Sağ-Sol ekseni. *** Bu eksenlerin hepsi anlamlıdır, çünkü hepsi insanların kimlikleriyle ilgilidir ama en etkili olanlar ilk ikisidir. Aslında ırkçılık ve mezhepçilik eksenleri insanların bireysel tercihlerinden çok, doğdukları aileye bağlıdır. Ama Faşizm, ekonomik temelleri de olmakla birlikte, en çok ırkçı ve dinci/mezhepçi kimliği kullanır. Ülkeyi bölmek ve insanları birbirlerine karşı düşmanlaştırmak için özellikle emperyalistler de en çok bu iki kimliği kullanırlar. *** Demokratik Rejim’in temeli olan Temel Hak ve Özgürlükler, politikacılar ve partiler tarafından, kendi kimliklerinden farklı olan kimlikleri baskı altına almak veya yok etmek için kullanılamaz! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama ne yazık ki kimlikçi partiler ve politikacılar, iktidara geldiklerinde, özellikle ırk ve din/mezhep kimlikleri üzerinden insanları bölmeye ve yabancılaştırmaya başlarlar. Soğuk Savaş döneminden kalma Komünistlik, Solculuk ve Atatürkçülük düşmanlığı da genellikle Demokratik Rejim’in altını oyan kimlikçi partilerin kullandığı yöntemlerdendir. *** Kılıçdaroğlu siyasete girdiğinden beri, Erdoğan/AKP iktidarı, onun Alevi kimliğini, düşmanlaştırıcı, dışlayıcı bir söylemle gündeme getirmeye başlamıştır. Kılıçdaroğlu, bu tuzağa yakalanmamış, mezhep kimliği üzerinden ne savunmaya ne de saldırıya geçmişti. Fakat Cumhurbaşkanı adaylığı konuşulmaya başladığı andan itibaren, iktidar sözcüleri, dinci, mezhepçi, ırkçı, sağcı çevreler, Kılıçdaroğlu’nun Aleviliğini, sanki olumsuz bir özellikmiş gibi, gündeme getirmeye başladılar. Oysa tarihsel ve siyasal olarak Aleviler, hem felsefe hem de yaşam biçimi bakımından Demokratik Rejime ve Türkiye Cumhuriyeti’ne, bağlılıkları çok yüksek düzeyde olan bir gruptur. Dolayısıyla, Kılıçdaroğlu’nun Aleviliği, Demokratik Rejim bakımından, onun aleyhine değil, ancak lehine bir faktör olarak gündeme getirilebilir. Özetle, Kılıçdaroğlu’nun Aleviliğini öne sürenler, toplumdaki Sünni-Alevi farklılığını, ülkeyi çatışmaya, kavgaya, bölünmeye sürüklemek ve kendi iktidarlarını sürdürmek için kullanmak isteyenlerdir. *** Kılıçdaroğlu’nun Alevi kimliği hakkında kaydettiği son video mesajı, seçim tarihi yaklaşırken, mezhebi üzerinden kendisine yapılan çirkin saldırıların yoğunlaşması karşısında, Demokratik Rejimi savunan bir adımdır. Bu mesajda, kimlikler üzerinden yapılan çirkin bölücü siyasete işaret eden Kılıçdaroğlu gençlere şunları söylemiş: “Unutma, tek bir oyla sen bu ülkeyi can yakan mezhep tartışmalarından, bataklığa dönüştürülen Ortadoğu’dan çekip çıkaracaksın, ait olduğu yere taşıyacaksın. Artık kimlikleri konuşmayacağız, başarıları konuşacağız. ‘Alevi olmaz’ diyen bu sisteme, ‘Doğru olan, dürüst olan, ahlaklı olan olur’ diyecek misin?” *** Evet, ülkemizde Demokratik Rejimi yeniden kurmak için: Özellikle gençlere... Ve hangi kimlikten olursa olsun, ırkçılığın, dinciliğin, mezhepçiliğin siyasal olarak istismar edilmesini reddeden Demokratlara gereksinme var: FAŞİZME KARŞI OMUZ OMUZA SEÇİME!",https://www.cumhuriyet.com.tr/yazarlar/emre-kongar/kilicdaroglunun-aleviligi-2073713
Emre Kongar,‘Şahsım’ın sadaka devletinden milletin sosyal devletine!,21 Mart 2023 Salı,"Kılıçdaroğlu iktidara geldiklerinde başlatacakları yeni dönem için dört ilke açıkladı: Demokrasi... Üretim... Sosyal Devlet... Sürdürülebilirlik... Hiç kuşkusuz bunlar çağdaş devlet yapısı için en temel ilkeler. Aslında sadece “yolsuzlukları engelleyeceğiz”, “başta ifade, medya ve muhalefet özgürlüğü olmak kaydıyla, bütün temel hak ve özgürlükleri sağlayacağız”, “yargıyı bağımsızlaştıracağız”, “hayat pahalığını (enflasyonu) engelleyeceğiz” deseydi bile 14 Mayıs 2023 seçimleri için yeterli umut sağlardı. Çünkü insanlar gerçekten, hayat pahalılığından, geçim derdinden, baskılardan ve adaletsizlikten bunalmış halde. Ve herkes bu sorunların, iktidarın devleti, kendi şahsi cüzdanı gibi, sadece kendi çıkarları için kullandığından dolayı ortaya çıktığını biliyor. *** Yukarıda açıklanan dört ilke elbette içlerinin uygulama projeleri ile doldurulması gereken soyut prensipler. Şimdi bunlara tek tek bakalım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demokrasi: Kılıçdaroğlu bu ilkeyi, iktidarın harcamalar konusundaki hesap vermesine dayalı olarak açıklıyor. Bu konuda “Ulusal Vergi Konseyi” kurulacağını iktidarın harcamalarını bu konseyin denetleyeceğini belirtiyor. Siyasal etik yasası çıkarılacağını ve Meclis’te Kesin Hesap Komisyonu kurulacağını da bu bağlamda ele alıyor. Demokratik Rejim’in en temel öğeleri olan Temel Hak ve Özgürlükleri ilginç bir biçimde üretim ilkesi altında dile getiriyor. Üretim: Sanayiden tarıma, kültüre kadar her alanda üretimin artırılacağını vurguluyor. İfade özgürlüğünü ve düşünce farklılığını üniversiteler bağlamında dile getiriyor. Kimsenin farklı düşündüğü için üniversitelerden atılmayacağını vurguluyor. Sosyal Devlet: Bence açıklanan ilkelerin en önemlisi ve yenilikçisi, Sosyal Devlet ilkesi. Çünkü Anayasa’da yazılı olmasına karşın ülkemizde hiç uygulanmayan bir ilke. Nitekim Erdoğan/AKP iktidarı döneminde kurulan Şahsım Devleti, devleti kendi malı gibi kullandı... Halka yönelik olan devlet hizmetlerini, sanki yardımları kendi cebinden yapıyormuş gibi, hem iktidarının çıkarları için kullandı hem de bütün hizmetleri bir sadaka anlayışıyla yaptığı için Devleti de “Sadaka Devleti” haline çevirdi. Dolayısıyla bu ilkeyi “Şahsım Devleti’nin Sadaka” anlayışından, “Milletin Sosyal Devleti” anlayışına geçiş olarak ifade etmek çok yanlış olmaz. Elbette Sosyal Devlet anlayışının temel öğeleri olan herkese eşit sağlık, eğitim, konut ve sosyal güvenlik hizmetleri ile, herkese hayatın her döneminde fırsat eşitliği sağlanması da bu ilkenin altındaki uygulama hedefleridir. Sürdürülebilirlik: Kılıçdaroğlu bu ilkeyi de sadakat yerine liyakate dayalı uygulamalara ve insan sermayesinin kalitesine bağlamış. Elbette haklıdır. Zaten asıl sürdürülebilirliğin toplumun Üretim Gücüne ve Demokratik Rejime ve Sosyal Devlet anlayışına dayalı olduğu anımsanırsa, bu dördüncü ilkenin, ilk üç ilkenin doğal sonucu olduğu ortaya çıkar. *** Türkiye bugünkü korkunç bunalıma, hırsızlıkların, yolsuzlukların, haksızlık ve hukuksuzlukların, yasakların, baskıların, hayat pahalılığının, çağ gerisi eğitimin, insan kayırmacılığının, din kisvesi altında gizlenmesi ve halka yutturulması ile sürüklendi. Bunun sorumluları da başta din olmak üzere, bütün mukaddes değerleri, siyasete ve kendi çıkarlarına alet eden sağ politikacılar, Demokratik Rejim karşıtı sağ askeri darbeler ve emperyalistlerdir. Dilerim Kılıçdaroğlu da aynı tuzağın içinde boğulmaz!",https://www.cumhuriyet.com.tr/yazarlar/emre-kongar/sahsimin-sadaka-devletinden-milletin-sosyal-devletine-2063156
Emre Kongar,Sakat rejimde sakat seçim!,13 Nisan 2023 Perşembe,"20 yıllık Erdoğan AKP iktidarı, rejimi sakatladı: “Demokratik Parlamenter Rejim” sonlandırıldı... “Cumhurbaşkanlığı Hükümet Sistemi” denilen ucube bir “Şahsım Devleti Rejimi” kuruldu. DEMOKRATİK REJİM SAKATLANDI! Şimdi ilk hedef “Demokratik Parlamenter Rejimi” yeniden kurmak! Peki bunu nasıl kuracağız? Seçimle. AMA BU SEÇİM DE SAKATLANDI! *** Bugüne kadar neler yaşadık, neler öğrendik? 1) Seçmen listeleri, iktidar emrindeki bürokrasi tarafından hazırlanıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2) Listeler, seçmenler tarafından konut ve adres olarak kolayca ve mukayeseli olarak kontrol edilemiyor. 3) Seçim sonuçları da iktidar emrindeki bürokrasi tarafından ilan ediliyor. 4) Sayım sırasında YSK, yasalara aykırı kararlar alıyor; oy sayımları yasalara aykırı yapılıyor. 5) Sandıklar açılmaya başladıktan sonra, TRT ve AA, iktidarı önde gösteren tarafgir sonuçlar yayımlamaya başlıyor. 6) Seçim sonuçları, iktidar tarafından “Atı alan Üsküdar’ı geçti” diye, üstelik de YSK Başkanı’nın da desteğiyle, resmi sayım bitmeden ilan ediliyor. 7) Seçimlerde baraj yüzde 10 gibi son derece yüksek bir orandaydı; iktidar ortağı olan küçük parti taban yitirince bu baraj yüzde 7’ye indirildi; hâlâ yüksek; küçük partiler Meclis dışında bırakılıyor. 8) Recep Tayyip Erdoğan kendi yaptırdığı Anayasa’nın açık ve amir hükmüne göre üçüncü kez seçilme hakkına sahip olmamasına rağmen aday oldu. Seçilirse Anayasa yasağına rağmen seçilmiş olacak. 9) Milletvekili adayı olduklarında görevlerinden istifa etmelerinin gerekli olmasına rağmen, Bakanlar istifa etmediler. Seçilirlerse, yasalara aykırı olarak seçilmiş olacaklar. *** Seçim yasası, siyaseti ve sandığı nasıl sakatladı? 1) Bu iktidar da bütün sağ iktidarlar gibi, her seçim öncesi, seçim yasasını kendi çıkarlarına uygun olarak değiştirdi; değiştirilen yasa, partiler arasında, kuralları her seçimde değiştirilen ittifak olanakları getirdi. 2) Tek başlarına Meclis’e girmelerine, tek bir sandalye bile kazanmalarına olanak olmayan çok küçük partiler bile, bir büyük parti ile ittifak ettikleri takdirde, Meclis’e girme şansını elde ettiler. 3) Rejimi sakatlayan Erdoğan/AKP iktidarı döneminde, yolsuzluk, yoksulluk ve yasaklar daha da artınca, aralarında AKP’nin önde gelen eski yöneticileri tarafından kurulmuş olanların da bulunduğu sağ partiler CHP şemsiyesi altında “Millet İttifakı” adı altında “Demokratik Parlamenter Rejimi” yeniden kurmayı hedefleyen bir birliktelik oluşturdular. 4) Bu birliktelikte, sağ kesimdeki seçmenlerden de oy almayı hedefleyen CHP, kendi dışındaki bütün ittifak partilerinin sağ eğilimli olmalarından dolayı da çok ödün vererek sağa kaydı; laiklik ve Atatürkçülük gibi konularda kendi çekirdek seçmenlerini rahatsız eden hassasiyetlere yol açtı. 5) CHP ile ittifak etmeselerdi, Meclis’e girme şansları bile olmayan küçük sağ partilerin, özellikle de eski AKP yöneticilerinin lider olduğu iki partinin, CHP listelerinden Meclis’e girecek olan milletvekili sayıları, yüzde 7 barajından dolayı gerçekte sıfır olan sandalye sayısı potansiyellerini çok aşan bir nitelik kazandı. 6) Kendi potansiyel güçlerinin çok üstünde milletvekilliği sandalyesi isteyen sağ partilerin adayları arasında, sanki inadına yapılıyormuş gibi, “Şahsım Devleti Rejiminin” kurulmasına hizmet edenler de başta Silivri Davaları Kumpasları sırasında Adalet Bakanı olan Sadullah Ergin olmak üzere, CHP listelerinde yer aldı. 7) CHP de sağa açılma (sağa kayma) politikası çerçevesinde, aday listelerinin en hassas yerine, İzmir’de birinci sıraya, sanki geleneksel seçmeniyle inatlaşıyormuş gibi, hem “Şahsım Devleti Rejiminin” kurulmasında Taraf Gazetesi yazarı olarak önemli roller üstlenmiş hem de Atatürk düşmanlığıyla tanınmış bir politikacıyı, Yüksel Taşkın’ı koydu. *** Sonuç olarak sakatlanmış Demokratik Rejim’de, hem seçim güvenliği hem de partilerin potansiyel güçleri ile orantılı temsil adaletinin bozulması konularında 14 Mayıs 2023 seçimleri de şimdiden sakatlanmış görünüyor! Hiç kuşku yok ki “Şahsım Devleti Rejiminin” koyu karanlığından bunalmış olanlar, her ne olursa olsun, Kılıçdaroğlu’na oy verecekler ve seçimi, “Bay Kemal” birinci turda büyük bir farkla kazanacaktır. Ama seçim sonrası ortaya çıkacak olan Meclis yapısıyla, Türkiye Cumhuriyeti’nin “Demokratik, Laik ve Sosyal Hukuk Devleti” yolunda “Güçlendirilmiş Parlamenter Rejime” yeniden kavuşması, çok zaman alacak gibi görünüyor. Bu konuyu seçimden sonra, Kılıçdaroğlu’nun Cumhurbaşkanlığı döneminde, daha derinliğine tartışma olanağımız olacak!",https://www.cumhuriyet.com.tr/yazarlar/emre-kongar/sakat-rejimde-sakat-secim-2070897
Emre Kongar,Kılıçdaroğlu garanti: Çözümü 8 yıl önce önermiştim!,23 Mart 2023 Perşembe,"Dün Emek ve Özgürlük İttifakı’nın açıklamasıyla, HDP’nin Cumhurbaşkanı adayı göstermeyeceğinin anlaşılmasından sonra, Kemal Kılıçdaroğlu’nun birinci turda Cumhurbaşkanı seçilme olasılığı kesinleşti gibi. İktidarın otoriterlik baskısı ile birlikte yükselen, yolsuzluk, haksızlık ve hukuksuzlukları, birbirine rakip milliyetçi çizgilerden gelen iki partiyi bile, Demokratik Rejim uğruna, aynı adaya destek açıklamasında buluşturdu: MHP, Demokratik Rejimi savunmayınca, bu partiden kopan milliyetçileri temsil eden İYİ Parti, “Millet İttifakı” içinde, Demokratik Rejimden yana tavır koydu. HDP de varlığını ancak barışçı ve Demokratik bir rejim içinde sürdürebileceğini fark edince “Millet İttifakı” adayına karşı, içinde bulunduğu Emek ve Özgürlük İttifakı paydaşlarıyla birlikte Cumhurbaşkanı adayı çıkarmayacağını ilan etti. Böylece siyasal çizgilerini Türk ve Kürt milliyetçilikleri üzerine inşa etmiş olan iki parti, dinci çizgiden ve sosyalist ideolojiden gelen partilerle de, “Demokratik Rejimi” kurmak için, CHP’nin şemsiyesi altında, aynı adayı desteklemek hedefinde buluştu. Kanımca bu buluşma, Türkiye’nin siyasal tarihinde, SağSol, Türk-Kürt ve Sünni-Alevi olarak gelenekselleşen kırılma çizgilerini “OtoriterDemokrat” farklılığıyla çapraz kesen bir yeniliktir: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çünkü bu yenilik, bütün bu kırılma çizgilerindeki karşıt grupları, kendi içlerinde “DemokratlarOtoriterler” biçiminde bölmüş ve “Demokratik Rejimden yana olanlar” lehine yüzde 50’yi çok aşan bir çoğunluk oluşturarak Kılıçdaroğlu’na Cumhurbaşkanlığı desteğini üretmiştir. Ben bu çözümü 7 Haziran 2015 seçimlerinden hemen sonra, sekiz yıl önce önermiştim. *** Erdoğan/AKP yönetiminin iktidarı kaybettiği 7 Haziran seçimlerinden sonra, Cumhuriyet’te, 16.06.2015 tarihinde Demokratik Rejim umuduyla, yazdığım yazımı şöyle bitirmiştim: “(Bu seçim sonucunda) Milliyetçi partilerin iki uçta güçlenmesi, hiç kuşkusuz, Türkiye’nin oluşturacağı çözümleri üretmek için izlenecek yönteme de ışık tutmalıdır: Uzun vadede Türkiye’nin istikrarı ve refahı, (sanıldığı gibi AKP-CHP koalisyonunda değil) son tahlilde, MHP ile HDP’yi dengeli bir biçimde uzlaştıracak ‘demokratik yöntemle’ belirlenecek olan çözümlerdedir... Önce demokrasi kurulacak, sonra demokratik yöntemlerle çözüm aranacaktır! Çözüm sürecinin kalıcı olabilmesi, önce demokrasinin yeniden kurulmasına bağlıdır. Yani önce, seçim ve partiler yasalarında değişikliklerin, adalet ve eğitim reformlarının, temiz toplum hesaplaşmalarının gerçekleştirilmesi, yağmanın önlenmesi ve STK’ler ile medyanın özgürleşmesi sağlanmalıdır: ‘Çözüm süreci’, kapalı kapılar arkasında yapılan gizli ve karanlık pazarlıklarla değil, demokrasi yeniden kurulduktan sonra, halkın önünde ve halkın temsilcileri tarafından yapılacak açık ve şeffaf müzakerelerle kalıcı bir sonuca ulaştırılabilir... Bu süreç de ancak, CHP’nin demokrat kimliği ile güvenceye alınacak bir ortak Meclis programı veya bir ortak hükümet ile olanaklıdır.” Bu makaleden dört gün sonra 20.06.2015 tarihinde de şöyle yazmıştım: “Ben, bu Cumhuriyeti birlikte savaşarak kurmuş olan Türklerin ve Kürtlerin milliyetçi ideolojilerinden güç alan MHP ve HDP’nin... Geçmişin karanlık ve kanlı tarihinden beslenmek yerine... Aydınlık ve demokratik bir geleceğin inşası için çalışacaklarına... Türkiye’yi yağmacı ve rüşvetçi bir otoriterliğin pençesinden kurtarmaya öncelik vereceklerine inanıyorum.” Ne yazık ki 7 Haziran 2015 seçim sonuçlarının Demokratik Rejimi kurtarmak için oluşturduğu bu fırsat, CHP, MHP ve HDP tarafından değerlendirilemedi ve 1 Kasım seçimlerinde, ülke yeniden otoriter “Şahsım Devleti” rejimine kurban edildi. *** Şimdi sekiz yıl önce önerdiğim model, Kemal Kılıçdaroğlu tarafından başarıyla uygulanan bir strateji sonunda uygulamada sonuç vermiş görünüyor. Elbette bunun arkasında 2019 İstanbul ve Ankara yerel seçimlerinde denenmiş olan uzlaşma stratejisinin başarısı yatıyor. Dolayısıyla bu kez, Demokratik Rejim’in ülke çapında yeniden kurulması olasılığı çok yükseldi.",https://www.cumhuriyet.com.tr/yazarlar/emre-kongar/kilicdaroglu-garanti-cozumu-8-yil-once-onermistim-2063902
Emre Kongar,CHP’nin tarihsel görevi ve Muharrem İnce,14 Nisan 2023 Cuma,"Cumhuriyet Halk Partisi’ni, CHP’yi, Mustafa Kemal Atatürk kurdu. CHP ise Atatürk’ün liderliğinde 29 Ekim 1923’te Cumhuriyeti ilan etti. Daha sonra yine CHP, bu kez İsmet İnönü’nün liderliğinde, “Çok Partili Düzen”e geçti ve 14 Mayıs 1950 seçimlerinde “Demokratik Cumhuriyet Rejimi”ni kurdu. Menderes’in ve Bayar’ın liderliklerindeki Demokrat Parti’nin “Demokratik Cumhuriyet Rejimi”ni otoriter bir baskı rejimine dönüştürmesi ve Meclis’te, Anayasa’yı ortadan kaldıran “Tahkikat Encümeni” adlı bir komisyon kurarak “sivil darbe” yapmasına karşı, “İlk Hedefler Beyannamesi” ile 1961 Anayasası’nın ilkelerini belirledi ve İsmet İnönü Başbakanlığında bu Anayasa bağlamındaki reformları gerçekleştirerek ülkeyi “Sosyal Refah Devleti” aşamasına taşıdı. CHP özetle, hem Cumhuriyet’i hem Demokrasi’yi hem de “Demokratik, Laik ve Sosyal Hukuk Devleti”ni kurarak ülkeye üç kez çağ atlattı. Ama, bu çabaları sağ siyasal partiler, tarikatlar, sağcı komutanlar ve emperyalistler tarafından sürekli olarak engellendi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sonunda 12 Eylül 1980 Askeri Darbesi ve 1982 Anayasası ile, bu “Demokratik Cumhuriyet” ve “Sosyal Refah Devleti” kurma çabaları tümüyle engellendi ve ortam bugünkü otoriter baskı rejimine hazırlandı. En sonunda da “Cumhurbaşkanlığı Hükümet Sistemi” denilen ucube bir “Şahsım Devleti Rejimi” kuruldu. *** “Şahsım Devleti Rejimi” toplumu altı Y ile bunalttı: “Yargı” denetim altına alındı... “Yolsuzluk” yaygınlaştı... “Yalan” egemen oldu... “Yoksulluk” arttı... Bunların gizlenmesi için “Yasaklar” çoğaltıldı... Bütün bunlar yapılırken de ideoloji olarak “Yobazlık” kullanıldı... *** İşte şimdi CHP dördüncü kez tarihsel bir görev ile karşı karşıya: “Demokratik Parlamenter Rejim”i ortadan kaldıran ucube “Şahsım Devleti Rejimi”ni tarihin karanlıklarına yollamak ve “Demokratik Cumhuriyeti” yeniden kurmak! Bu görev 14 Mayıs 2023 seçimlerinde yerine getirilmeye çalışılıyor. *** “Demokratik Cumhuriyetin” yeniden kurulması 20 yıllık baskı ve korku ikliminden sonra çok zor: Bu zorluk, birinci adım olarak Kemal Kılıçdaroğlu’nun Cumhurbaşkanlığı adaylığı ile aşılmaya çalışılıyor. Bu adım başarıyla gerçekleştirildikten sonra, ikinci adım, Meclis’in yapısına da bağlı olarak yeni bir Anayasa çalışması biçiminde gündeme gelecek. Ama bu adıma sıra gelmesi için Kılıçdaroğlu’nun Cumhurbaşkanı seçilmesi gerek. *** İşte tam bu noktada Muharrem İnce’nin akıl almaz (en terbiyeli ifadeyle) “siyasal dönüşümü” gündeme geliyor: Muharrem İnce, 2018 seçimlerinde Erdoğan’a karşı CHP’nin cumhurbaşkanı adayı olmuştu. Kendisini aday gösteren de Kemal Kılıçdaroğlu idi. Şimdi Muharrem İnce, o dönemdeki bütün eylem ve söylemlerine, verdiği sözlere aykırı olarak, kendi söylediklerini ve yaptıklarını reddederek, yalanlayarak, sadece Erdoğan’a karşı değil, Kılıçdaroğlu’na karşı da aday oluyor. Böylece, kabuk değiştirir ya da deri değiştirir gibi, bambaşka bir kimliğe bürünüyor. Ben İnce’nin alacağı oyların Kılıçdaroğlu’nun birinci turda kazanmasını engelleyebilecek düzeye bile erişeceğini sanmıyorum. Bu yazıyı sadece onu siyasal dönüşümünü, bu dönüşümün yok ettiği siyasal kişiliğini vurgulamak... Ve 2018’deki adaylığını, benim gibi maddi manevi olarak destekleyenlerin, onun hakkında yaşadıkları düş kırıklığını kayda geçirmek için yazdım!",https://www.cumhuriyet.com.tr/yazarlar/emre-kongar/chpnin-tarihsel-gorevi-ve-muharrem-ince-2071268
Emre Kongar,Özgürlük ve ekmek için demokratik direniş,04 Nisan 2023 Salı,"Dün yine enflasyon oranları ilan edildi: Emekçilerin, işçilerin, memurların, emeklilerin ücretlerine yapılacak zamları etkileyeceğinden dolayı artışları engellemek ve halkı da yanıltmak için gerçekte olandan çok daha düşük resmi oran açıklayan TÜİK’e göre enflasyon Mart ayında yüzde 2.29, yıllık bazda ise yüzde 50.51 oldu. Gerçeğe daha yakın olan ama TÜİK ile aynı sepeti kullandığı için o da yaşanandan daha düşük çıkan oranlar ilan eden uzmanlar grubu ENAG ise mart ayı enflasyonunu yüzde 5.8, yıllık enflasyonu ise yüzde 112.51 olarak açıkladı. Aslında halkın yaşadığı enflasyon yani fiyat artışları çok daha yüksek. Sakın iktidarın “enflasyon düşüyor” söyleminin aldatmacasına inanmayın: Fiyatlar artmaya, yoksulluk derinleşmeye devam ediyor. Hem de fiyatlar ilan edilen oranlardan çok daha fazla artmaya, yoksulluk da daha derinleşmeye devam ediyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tam bu noktada Demokrasi ve Özgürlük için Direniş devreye giriyor: Çünkü kişisel hak ve özgürlüklerimizin sınırlanmasını ve Demokratik Rejimin baskılanmasını, doğrudan doğruya ekmeğimizi küçültmek isteyenler yapıyor. Ekmeğimizin küçültüldüğünü anlamayalım, anlarsak da sesimizi çıkaramayalım diye baskılarını artırıyorlar. Ekmeğimizin küçülmesini engellemek için Temel Hak ve Özgürlüklerimizi koruyacağız, Demokrasi için Direneceğiz... Bunun için de bağıracağız, çağıracağız, yürüyeceğiz, 14 Mayıs 2023’teki seçimlerde de bu yönetimi iktidardan yollayacağız! *** İnsanlığın yaşam serüveni aslında bir direniş öyküsüdür: Doğaya karşı direniş... Öteki insanlara karşı direniş... Baskıya karşı direniş... Sömürüye karşı direniş... Özgürlük için direniş! Özgürlük kutsaldır... Özgürlük için Demokratik Direniş de! *** İşçi Sendikaları için yapılan seminerlerde anlattıklarımı özetlemek için yazdığım ve birkaç sendika tarafından ayrı ayrı basılan “Demokrasi İşçinin Ekmeğidir” isimli kitabıma şöyle başlamıştım: “Demokrasinin iki güzelliği vardır: Birinci güzelliği iktidarın barışçı yollarla değişmesini sağlamasıdır. İkinci güzelliği ise iktidara muhalif olanların da insanca yaşamasını, düşüncelerini serbestçe yaymasını ve iktidara gelmek için çalışma yapmasını olanaklı kılmasıdır. Pek doğal olarak bu iki güzellik, aynı zamanda demokrasinin sınırlarını da çizer. Yani bir rejim, ancak iktidarı barışçı yollarla değiştirebildiği ve iktidarda olanlara ters düşenlerin de bu inançlarını serbestçe yaymalarına ve iktidara hazırlanmalarına olanak tanıdığı sürece demokratik olur.” Türkiye’de örgütlü emek, 12 Eylül 1980 Askeri Müdahalesi ile ezilmiş, askeri dönemi izleyen Özal döneminde de hakları sınırlanmış ve kısıtlanmıştır. Demokratik Rejim’den gittikçe uzaklaşan bugünkü otoriter yönetimin temelleri de o zamanlar yapılan düzenlemeler ve işlenen cinayetlerle atılmıştır. Adını andığım kitabımda emekçilerin milli gelirden aldıkları payların askeri darbe dönemlerinde azaldığını, Demokratik Rejimin işlediği zamanlarda arttığını matematiksel olarak göstermiştim. Bu hesaplamada çok basit bir formül kullanmış, işçi ücretlerindeki artış ile fiyat oranlarındaki yükselişi mukayese ederek işçinin ücret artışının fiyat yükselişinin altında kaldığı yılları belirlemiştim. *** Türkiye karartmacı (obskürantist) bir rejimin karabasanında yaşıyor: Kimi zaman doğrudan, kimi zaman oligarşi aracılığı ile yapılan bu soygunu saklamak için her türlü resmi bilgi karartılmış, kamuya ilişkin ekonomik ve mali bilgiler halktan saklanmaya başlanmıştır. Toplum ve devlet ayrıca milli eğitim ve sağlık hizmetlerinde tarikatların egemenliğine terk edilmiş, paramiliter örgütler gündeme getirilmiş, yargı bütünüyle siyasetin denetimine alınmıştır. Elbette bu arada televizyonlara uygulanan karartma kararları, televizyon ve gazetelerdeki haberlere getirilen erişim yasakları iyice artmıştır. İşte bütün bu yasakların ve baskıların nedeni küçülen ekmeğimizi elimizden alanların bu gerçeği saklamak istemelerinden kaynaklanmaktadır. Ekmeğimize ve özgürlüğümüze kavuşmamızın tek yolu Demokratik Direniş hakkımızın bütün yöntemlerini kullanmak ve 14 Mayıs 2023 seçimlerinde bu yönetimi iktidardan uzaklaştırmaktır.",https://www.cumhuriyet.com.tr/yazarlar/emre-kongar/ozgurluk-ve-ekmek-icin-demokratik-direnis-2067819
Emre Kongar,"Kadın, emek, hayvan, şiddet ve terör",31 Mart 2023 Cuma,"Öyle bir parti düşünün ki: Kadına düşman... Emeğe düşman... Hayvana düşman... Etnikçi... Irkçı... Azgın milliyetçi... Faşizan, hatta faşist... Kendi kimliğinden olmayan insanları insandan bile saymıyor... Her türlü şiddeti, her türlü terörist eylemi kullanmış ve hâlâ kullanıyor! *** Öyle bir parti düşünün ki: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kadına düşman... Emeğe düşman... Hayvana düşman... Dinci... Mezhepçi... Tarikatçı... Kendi kimliğinden farklı kimlik ve inançtakilerin öldürülmeleri gerektiğine inanıyor... Her türlü şiddeti, her türlü terör yöntemini her an kutsuyor! *** Öyle bir parti düşünün ki: Kadına düşman... Emeğe düşman... Hayvana düşman... Demokrasiye düşman... Yalancı... Bugünkü düşmanlarını yarın dost ediniyor... Bugünkü dostlarını yarın düşman yapıyor... Güvenilmez... İşine geldiğinde teröristlerle masaya oturuyor... İşine geldiğinde, demokratik yöntemlerle politika yapanları terörist ilan ediyor! *** Öyle bir parti düşünün ki: Kadına düşman... Emeğe düşman... Hayvana düşman... Ve kendi inanç ve düşüncelerine karşı olanları domuz bağı ile bağlayıp işkence ile öldürüyor... İşkence ve cinayet kayıtlarını da etrafa korku yaymak ve gücünü göstermek için yayımlıyor! *** Öyle bir iktidar düşünün ki: Kadına düşman... Emeğe düşman... Hayvana düşman... Kendi iktidarına karşı olanları susturuyor, susmayana şiddet uyguluyor... *** Öyle bir ittifak düşünün ki: Yukarıdaki gibi partilerle... Yukarıdaki gibi bir iktidar... Ortaklık yapıyor... Ve bir ülkeyi birlikte yönetiyorlar! *** Kâbus gibi... Daha güzel Türkçeyle “Karabasan” gibi: Çağımızdaki demokratik ülkelerde ne böyle partiler... Ne böyle iktidarlar... Ne de bunlar arasında böyle bir ittifak var olabilir! Elbette Anayasasında “Demokratik, Laik ve Sosyal bir Hukuk Devleti” olduğu yazan Türkiye Cumhuriyeti’nde böyle bir facia, böyle bir “karabasan”, böyle bir “kâbus senaryosu” hiçbir biçimde düşünülemez bile!",https://www.cumhuriyet.com.tr/yazarlar/emre-kongar/kadin-emek-hayvan-siddet-ve-teror-2066522
Emre Kongar,15 Mayıs 2023: Alacakaranlık!,11 Nisan 2023 Salı,"Karanlık birdenbire çökmez... Ortalık da birdenbire aydınlanmaz: Aydınlıktan karanlığa, karanlıktan aydınlığa geçerken ALACAKARANLIK yaşanır! Dilimize Arapçadan giren “Şafak” sözcüğü birbirine zıt iki anlam taşır: Hem karanlığı haber veren “Günbatımı kızıllığı” anlamına gelir... Hem de aydınlığı haber veren “Tanyerinin ağarması” demektir. 15 Mayıs 2023 şafağında Türkiye kopkoyu bir karanlığa mı uyanacaktır, yoksa tanyerinin ağarmasını haber veren bir ALACAKARANLIĞA mı gözlerini açacaktır? *** Osmanlı’nın külleri ve kulları üzerine kurulan Türkiye Cumhuriyeti, Atatürk Devrimleri ile Aydınlığa ulaşmaya çalıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tam gün ağarmıştı ki İsmet İnönü, bu aydınlığı kalıcı kılmak için çok partili düzene geçmeye karar verdi: 1 Kasım 1945 tarihinde Meclis’i açış konuşmasında “Tek eksiğimiz, hükümet partisinin karşısında başka parti bulunmamasıdır” dedi. Aslında 1 Kasım 1945-14 Mayıs 1950 arasındaki dönem Türkiye Cumhuriyeti’nin Demokratik Rejimle yoluna devam etmesi umuduyla yaşanan bir ALACAKARANLIK dönemidir. “Demokratik Rejim şafağı” olarak yaşanan bu ALACAKARANLIK dönemi, 14 Mayıs 1950- 27 Mayıs 1960 tarihleri arasında yaşanan ve sonunda diktatörlüğe dönüşen otoriter Demokratik Parti iktidarı yüzünden, tarihe, aydınlığın değil, karanlığın habercisi olarak geçti. *** 1961 Anayasası, yeniden bir “aydınlık şafağı” umudu olarak ortaya çıktı... Ama 1971 ve 1980 askeri darbeleri o ALACAKARANLIĞI da gündoğumunun değil, günbatımının şafağına dönüştürdü ve ülkemiz “Yetmez ama Evet” çığlıklarıyla, bugünlerdeki karabasanın pençesine düştü: Vah Türkiye’me ki 1950’den beri, sağ politikacılar ve darbeci askerler, emperyalistlerin de desteğiyle, hep karanlığın habercisi olan şafağı, aydınlığın müjdecisi diye yutturdular insanlara. *** Bugün göz gözü görmeyen bir karanlık içinde, yine bir ALACAKARANLIK döneminin umudunu yaşıyoruz: Yaşadığımız karanlık o denli koyu ki ALACAKARANLIK kuşağında umut edebildiğimiz şafak, ancak aydınlığa doğru gidecek bir yol aramamıza yardım edebilecek kadar cılız da olsa, bir başlangıç umudu vermektedir. *** Kişisel hesaplara, yanlış insanların doğru ideolojilere, doğru insanların yanlış ideolojilere sığınmalarına, önem vermeyelim... Demokrasi, özgürlük, eşitlik, adalet arayışımızda, yolumuzu bulmamıza değil, sadece yolumuzu aramamıza yardım edebilecek bu cılız umut ışığını da söndürmeyelim... KARANLIĞA SANDIKTA “DUR” DİYELİM: DİREN DEMOKRASİ!",https://www.cumhuriyet.com.tr/yazarlar/emre-kongar/15-mayis-2023-alacakaranlik-2070225
Emre Kongar,‘Zamanın ruhu’ Kılıçdaroğlu’ndan yana!,07 Nisan 2023 Cuma,"Zamanı aşan ve evrensel nitelik taşıyan bir “Demokratik Manifesto” olarak yazdığım “DİREN” adlı kitabım, yaşadığımız sorunları, çelişkileri ve çözüm önerilerini yansıtan “İlaveli İkinci Basım” olarak güncellenmiş haliyle, Kırmızı Kedi Yayınevi’ne teslim edildi ve bugünlerde matbaaya gidiyor. *** Bu Manifesto’nun ilk biçimi, 16 Nisan 2017 Halkoylamasından önce yazılmıştı. Ne yazık ki Olağanüstü Hal baskısı altında yapılan ve yasalara aykırı oy sayımı ile sonucu saptırılan bu halk oylamasında: Antidemokratik sınırlama ve kısıtlamalar ve yasadışı uygulamalar sonunda... Demokratik Rejim’in korunmasında, sonucu belirleyen bir etki yaratamadı. Şimdi yine bir dönüm noktası zamanında, Karanlık ile Aydınlık arasında tercih yapacağımız 14 Mayıs 2023 seçimleri öncesinde, “Şahsım Devleti” felaketi sonrasında yaptığım ilavelerle “İlaveli İkinci Basım” matbaaya gitti. Dilerim bir nebze de olsa, Aydınlıktan yana bir etkisi olur. Bugün bu “Demokratik Manifesto”dan, “DİREN”den bir bölüm aktarıyorum! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** “Zamanın Ruhu bir hayalettir... Gece gündüz, sürekli sizinle olan, zihninize, yüreğinize sızmış, hiçbir yerde sizi yalnız bırakmayan, en yalnız en mahrem anlarınızda bile dürtükleyen, içinize işlemiş, çok güçlü bir hayalet: Kimi zaman iktidardır... Kimi zaman çıkarlarınızdır... Kimi zaman sevdikleriniz, inandıklarınız. Kimi zaman bireysel yaşamınızdır... Kimi zaman toplum. Kimi zaman baskıdır, cezadır, hapistir, derisi yüzülmektir, yakılmaktır, giyotindir... Kimi zaman ödül. Kimi zaman yasadır, gelenek görenektir... Kimi zaman vicdan! *** Zamanın Ruhu, adı üstünde, zamana göre değişir... Tekçi, tekilci, tek düze bir yapıdan, zaten içinde barındırdığı, çokçu, çoğulcu, zıtlıklarla dolu diyalektik bir yapıya dönüşür: İlk zamanlarda totemdir... Büyücüdür, şamandır, aydır, güneştir... Yiyecek, içecek, barınaktır... Ailedir, soydur, soptur, aşirettir. Orta zamanlarda dindir mezheptir... Topraktır, tarımdır... Papadır, piskopostur, engizisyondur, halifedir, şeyhülislamdır, kadıdır, hahamdır, rahiptir, imamdır... İmparatordur, sultandır, senyördür, beydir, ağadır. Yakın zamanlarda, millettir, vatandır... Fabrikadır, üretimdir, hammaddedir, pazardır... Politikacıdır, meclistir, kabinedir, başbakandır. Günümüzde insan haklarıdır, demokrasidir... Barıştır, refahtır, güvenliktir... Birlikte yaşamaktır, eşitliktir, hoşgörüdür... Terördür, savaştır, işgaldir, kandır... Irk ve milliyet, din ve mezhep mücadelesidir... Petroldür, madendir, bitkidir, hayvandır, sudur... Dünya egemenliğine, bölge liderliğine oynamak, birleştirerek ya da bölerek yönetmektir! *** Zamanın Ruhu sürekli değişir, aynı kalamaz... Tekil, tekçi niteliğinden, çokçu, çoğulcu, diyalektik niteliğe, ilişki ve çelişkileri, farklılıkları bağrında barındıran bir yapıya dönüşür! Toplayıcılık ve avcılık dönemindeki totem, Tarım Devrimi’nde tek Tanrılı dine, mezhebe, Endüstri Devrimi’nde milliyetçiliğe, bugün içinde yaşadığımız Bilişim Devrimi’nde ise Demokrasi ve insan haklarına dönüşür Zamanın Ruhu!” *** 21’inci yüzyılda... Türkiye Cumhuriyeti’nin yüzüncü yılında... Sadece Türkiye’de değil, dünyada da... ZAMANIN RUHU: DEMOKRASİ, İNSAN HAKLARI, HUKUK DEVLETİ VE ADALETTİR! Onlar için direnenler, hem vicdanlar hem de tarih önünde, haklı, dürüst, cesur, mutlu ve kutlu kişilerdir. KILIÇDAROĞLU’NUN TEMSİL ETTİĞİ SİYASAL VE İDEOLOJİK İTTİFAK, ZAMANIN RUHUNA UYGUN OLDUĞU İÇİN KAZANACAKTIR!",https://www.cumhuriyet.com.tr/yazarlar/emre-kongar/zamanin-ruhu-kilicdaroglundan-yana-2068902
Emre Kongar,Kılıçdaroğlu iktidara yürürken baharda 15.000 lira,06 Nisan 2023 Perşembe,"Değerli okurlarım, “Çağdaş Demokratik Rejimler” “Kurtarıcılara”, “Kahramanlara” ya da “Karizmatik liderlere” gerek duymazlar: Çünkü o rejimlere sahip olan toplumlardaki vatandaşların Temel Hak ve Özgürlükleri, başta ifade ve muhalefet hak ve özgürlüğü olmak kaydıyla, Anayasal güvence altındadır... Ve o toplumlardaki siyasal iktidarlar, Anayasal Hak ve Özgürlüklere uyarlar! *** “Vah o toplumlara ki kahramanlara muhtaçtırlar!” Ne mutlu o işgal altındaki geri kalmış Osmanlı toplumuna ki: Mustafa Kemal Atatürk gibi kurtarıcı, karizmatik bir kahraman gelmiş, hem düşmanı yenmiş hem de çağdaş Türkiye Cumhuriyeti’ni kurmuştur. *** Bugünkü Türkiye’nin sorunu Demokratik Rejim’in işletilmesidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun için de “kurtarıcılara” ya da “kahramanlara” değil, “Demokratik Rejimi içselleştirmiş olan sıradan politikacılara” gereksinme vardır: “Kahramanlık iddiasında” bulunmayan, kendisini sıradan bir vatandaş olarak “Amcanız” diye, “Bay Kemal” diye tanıtan, olağan kişilik sahibi bir siyasal liderin, Kemal Kılıçdaroğlu’nun özenle kurduğu bir “Demokratik İttifak” çerçevesinde, toplumun elinden yasalara aykırı uygulamalarla alınan “Parlamenter Demokratik Rejimi”, geniş bir ittifakla yeniden kurmaya çalışması, bu açıdan doğru bir eylemdir. *** Benim Mustafa Kemal Atatürk’ten başka “kahramanım” yoktur! Birlikte çalıştığım Bülent Ecevit’e, “Karaoğlan” imajının oluşturulmasında ve “Yeni CHP’nin” parti programının yazılmasında, Cahit Kayra, Bilsay Kuruç, Gündüz Ökçün, Sevil ve Uğur Korum ile birlikte yardımcı olmuş ama milletvekilliği önerisini reddetmiştim. Daha sonra, Süleyman Demirel’e de öteki siyasal liderlerle birlikte konulan siyasal yasağın kaldırılmasında önemli bir görev yüklenmiş, Türk-İş ile birlikte demir asa, demir çarık, bütün Anadolu’yu dolaşarak verdiğim konferanslarla onun özgürleşmesinde rol almış, sonra da bir aracı vasıtasıyla yaptığı milletvekilliği önerisini reddetmiştim. Tam bu sırada, gerçekten bütün bu liderlerden, politikacılardan ve insanlardan çok farklı olan, kendime çok yakın bulduğum, müthiş bir edebiyat, felsefe ve demokrasi kültürüne sahip olduğu ve gerçekten Sosyal Demokrasi’yi temsil ettiği için, Erdal İnönü’ye destek vermek için, SHP’ye katılmış, seçilemeyeceğimi bildiğim bir yerden milletvekili adayı olmuş ve (elbette) kaybetmiştim. *** Okurlarımın yukarıdaki satırlarımdan hemen anlayacakları gibi, benim oldukça uzun olan (şu anda 81 yılı devirmiş bulunan) hayatım boyunca tanıdığım bütün insanlar ve politikacılar arasında Erdal İnönü çok farklı, çok ama çok seçkin bir yere sahiptir. Ama bu müstesna, bu seçkin, bu olağanüstü kişiliğe sahip olan Erdal Bey bile benim “kahramanım” değildir; çünkü benim Mustafa Kemal Atatürk’ten başka “kahramanım” yoktur. Ayrıca Mustafa Kemal Atatürk dışındaki “kahramanlara” hele hele “kahramanlık” ve “kurtarıcılık” rolü oynayan politikacılara inanmam ve güvenmem de! *** Ben “mütevazı, sıradan vatandaş olan, ‘sokaktaki insanı’ temsil eden bir politikacı, bir lider ya da bir parti genel başkanı” istiyorum. CHP Genel Başkanı olduğundan beri, Kemal Kılıçdaroğlu’na verdiğim destek tam da onun “ortalama, sıradan vatandaşı” temsil eden bir kişilik sergilemesinden dolayıdır. Kibirli insanları sevmem... Poz kesen, kasıntı insanlara ise tahammül edemem: 1) Kılıçdaroğlu, zaman zaman eleştirdiğim fazla terbiyeli, fazla saygılı, hatta (16 Nisan 2017 günkü halkoylamasında ve dokunulmazlıkların kaldırılmasında sergilediği) çekingen siyasal tutum ve davranışına rağmen, asla etnikçi ve mezhepçi dinci tuzaklara düşmedi. 2) Yine zaman zaman tehlikelerine işaret ettiğim, Demokratik rejim açısından sabıkalı olan sağcı partilerle kurduğu “Millet İttifakı” açısından, uzlaşmacılığından, tevazuundan hiç ödün vermeden, yaklaşan iktidar yolunda çok büyük bir gelişme gösterdi: a) Emekçilerin ve emeklilerin milli gelirden aldıkları ve sürekli küçülen paya ilişkin olarak 15.000 Liralık bayram ikramiyesi vaadi, gerçekten hem Sosyal Devlet felsefesi açısından hem de geçim sıkıntısı ile boğuşan dar ve sabit gelirliler açısından çok doğru ve etkili bir hamledir. b) Depremzedelere, Sosyal Devlet bağlamında vaat ettiği ücretsiz konut teslimi çok doğru bir felsefeyi ve seçim stratejisini yansıtmaktadır. c) İktidarın ülkeyi içine mahkûm ettiği karabasana karşı kullanılan “Umut”, “Özgürlük”, “Bahar” teması üzerine kurulu kampanya filmleri son derece doğru bir teşhis ve etkili bir mesaj üzerine kuruludur. 4) Bütün ülkeyi dolaşırken sergilediği, farklı kesimlere hitap ettiği video mesajlarında yansıttığı ve son günlerde iyice geliştirdiği konuşma biçimi, iktidara hazırlanan bir liderin, sıradan vatandaş kimliğini, uzlaşmayı, barış umudunu yitirmeyen bir politikacının kararlı ama mütevazı tutum ve davranışını, yansıtmaktadır. *** Türkiye’yi kibirli ve sahte kurtarıcılardan kurtarmak için herkes sandığa gitmeli... Birinci turda yüzde 60’lara ulaşılmalı ki: Her türlü olası hile ve baskı yöntemlerine karşı Demokratik zafer rahatça kazanılabilmelidir!",https://www.cumhuriyet.com.tr/yazarlar/emre-kongar/kilicdaroglu-iktidara-yururken-baharda-15000-lira-2068581
Emre Kongar,"Seçime doğru, adalet ve siyaset!",09 Nisan 2023 Pazar,"Her cinayet beni çok etkiler ve çok üzer: Ama son günlerde beni çok etkileyen, çok ama çok üzen cinayet Gabon’dan Türkiye’ye büyük umutlarla gelen, üniversite öğrencisi genç bir kızın katledilmesi: Karabük Filyos Çayı’nda cansız bedeni bulunan 17 yaşındaki Gabonlu Dinabongho Ibouanga’nın ölümüyle ilgili gözaltına alınan sekiz kişi serbest bırakıldı. Bu satırlar yazılana kadar bu cinayetin sırrı çözülememişti. Ibouanga’nın annesi: “Beni arayarak, ‘Bu hiç iyi olmadı. Ağlıyorum, siyah olduğum için telefonumu geri vermek istemiyorlar’ dedi.” demiş. Bu sözlerde saklı olan, söylenemeyen, ama bir kızın annesine dert yanarken kullandığı ifadeden hissedilen büyük trajedi benim gözlerimi yaşarttı. Olay üstü örtülemeyecek denli önemlidir: Bir kentin, bir üniversitenin, bir kasaba kültürünün değil, “Türkiye’nin milli bir sorunudur”: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mutlaka ama mutlaka aydınlatılmalıdır! *** 12 Eylül öncesi kontrgerilla yapılanmasına ilişkin soruşturmayı yürüten savcı Doğan Öz’ü katleden İbrahim Çiftçi, MHP’den Milletvekili adayı oldu. Demokratik Rejim’in böyle kötüye kullanılmasına isyan ediyorum! *** Haber sitesi bianet’in yerel ve ulusal gazetelerden, haber siteleri ile ajanslardan derlediği veriye göre: Erkekler, Mart 2023’te en az 23 kadını ve dört çocuğu öldürdü. Erkekler, en az 66 kadına şiddet uyguladı, en az 14 kız ve oğlan çocuğunu istismar etti, en az iki kadını da taciz etti. *** Cumhurbaşkanı Erdoğan’ın hayatını anlatan “Reis” filminde Emine Erdoğan’ı canlandıran oyuncu Özlem Balcı da MHP tarafından, Muğla’da ilk sıradan Milletvekili adayı gösterildi. *** Mahir Akkoyun adlı bir tasarımcı genç, hayat pahalılığını protesto etmek için yüksek fiyatlı malların üzerine “Erdoğan sayesinde” yazan, “stikır” denilen, yapışkan küçük afişler yaptı. Biri “Cumhurbaşkanına hakaret”, biri de “seçim düzenini bozmak, asılsız şayia çıkarmak” ile suçlanarak evi basıldı ve gözaltına alındı; ama serbest bırakıldı. Akkoyun serbest bırakıldıktan sonra, “Söylediklerimden çok rahatsız oldular. Rahatsız etmeye devam edeceğim” dedi. Akkoyun’un tasarladığı yapışkan çıkartmalar, son dönemde raflardaki ürünlerin üstüne yapıştırılıyordu. *** Medyaya yansıyan haberlere göre, iş insanı S. A’nın, bir çocuğa istismar suçlamasıyla soruşturması devam ederken Aile ve Sosyal Hizmetler Bakanı Yanık ile görüştüğü, ifade vermeden önce de Ankara Emniyet Müdürü Servet Yılmaz’ı ziyaret ettiği ortaya çıktı. *** Çağdaş Yaşamı Destekleme Derneği’nin 17. Çağdaş Yaşam Cumhuriyet Ödülü’ne; Prof. Dr. İoanna Kuçuradi layık görüldü. *** “Aysel Tuğluk İçin Bin Kadın Kampanya Grubu”, hasta mahkûmların durumlarının gündeme alınması için tüm muhalefet partilerine açık mektup yayımladı, “Yaşama hakkına sahip çıkmak için ne yapacağınızı açıklayın” dedi. *** TÜİK verilerine göre 2019, 2020 ve 2021 yıllarında: Türkiye’de 20-29 yaş aralığındaki 286 bin kişi yurtdışına göç etti. Son iki yılda toplam 708 bin... Son üç yılda da toplam 1 milyon 38 bin kişi... Türkiye’den başka bir ülkeye göç etti. *** “Afet-Çocuk Sivil Koordinasyon Ekibi” depremler sırasında ve sonrasında “kayıp” hale gelen çocukların ve onları arayan yakınlarının süreçlerine dair olguları paylaşmaya, ilgili bakanlıkların/kurumların ihmallerine işaret etmeye devam ediyor. *** Osman Kavala, Selahattin Demirtaş, Gezi Parkı direnişçileri Mücella Yapıcı ve arkadaşları, 28 Şubat mağduru yaşlı ve hasta komutanların bazıları, hasta ve yaşlı kadın ve erkek mahkûmlar, çocuklar ve bebekler hâlâ hapiste. *** İçerideki ve dışarıdaki herkes, sadece Demokratik Rejim için değil, onun hem ön koşulu hem de ürünü olan Adalet için de 14 Mayıs 2023 seçimlerini bekliyor!",https://www.cumhuriyet.com.tr/yazarlar/emre-kongar/secime-dogru-adalet-ve-siyaset-2069557
Emre Kongar,Birkaç kitap,02 Nisan 2023 Pazar,"İçerideki ve dışarıdaki okurlarıma son zamanlarda dikkatimi çeken birkaç kitaptan söz etmek istiyorum. Bunların başında, Özden Toker’le Mehmet Ö. Alkan’ın yaptığı söyleşi geliyor: “Cumhuriyet’le Özdeş Bir Yaşam: Özden Toker, İSMET İNÖNÜ’NÜN KIZI ANLATIYOR” adıyla Yapı Kredi Yayınları tarafından yayımlandı. Özden Toker çok önemli olaylara tanık olmuş, pek çok ilginç anısı olan bir kişi: Düşünsenize, Cumhurbaşkanı İsmet İnönü’nün kızı. SHP Genel Başkanı Erdal İnönü’nün kardeşi. Menderes’in hapse attığı ünlü gazeteci Metin Toker’in eşi. CHP Milletvekili Gülsün Bilgehan’ın annesi. Kendisiyle söyleşiyi yapan da önemli bir bilim insanı; Tarih Vakfı’nın başkanı Prof. Mehmet Ö. Alkan. Kitapta babası İsmet Paşa ve annesi Mevhibe Hanım üzerinden İnönü ailesinin yaşamına, ve Türkiye’nin dönüm noktalarına ilişkin çok önemli bilgiler, fotoğraflar var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlginç olan nokta, anne-baba ailesi ile olduğu kadar Metin Toker ile oluşturduğu kendi ailesine ilişkin anıların da çok ilginç ve aydınlatıcı olması. Bu ilginç tanıklıklar, Alkan’ın bir tarihçi kimliğiyle sorduğu sorular aracılığıyla okurlara son derece keyifli bir okuma serüveni sunuyor. *** Bir başka çok önemli kitap, gazeteci-yazar ve politikacı, bir ara CHP’nin genel başkanlığını da yapmış olan Altan Öymen’in söyleşisi: “KUŞAKLAR ARASI, Hayat, siyaset, Türkiye’nin halleri üzerine bir sohbet” adıyla Doğan Kitap tarafından yayımlandı. Söyleşiyi yapan genç gazeteci Atahan Ünal. 1935 doğumlu Altan Öymen’le 1998 doğumlu Atahan Ünal’ın söyleşisi, Türkiye’nin siyasal ve toplumsal tarihini çok iyi bilen ve bu konuda bir seri ilginç ve belgesel kitap da yayımlamış olan bilge bir gazeteci yazar ile henüz mesleğin başındaki bir genç gazeteci arasındaki soru yanıtlar biçiminde. Kitapta hem Altan Öymen’in yaşamöyküsünden ilginç olayları, hem de Türkiye tarihinin ilginç dönüm noktalarını okuyorsunuz. Özellikle gençlere hararetle öneririm. *** Bir başka çok ilginç kitap, Suriye kökenli gazeteci-yazar Hüsnü Mahalli’nin “ORTADOĞU’DA BÜYÜK TİYATRO, Sezon Finali” adlı çalışması, Destek Yayınları tarafından yayımlandı. Kitap aslında ilavelerle 5. baskıyı yapmış; bölgedeki son değişme gelişmeleri de içeriyor. Benim “Cerablus Lordu” diye takıldığım Hüsnü Mahalli çok ilginç bir kişi: Esad ile “Kanka” olunduğu dostluk döneminde Erdoğan’ın önerisi üzerine Türkiye vatandaşı oluyor... Erdoğan, Esad ile arayı bozduktan sonra hapse atılıyor. Kitap esas olarak Ortadoğu’nun toplumsal ve siyasal yapısı ile birlikte, tarihini anlatıyor ve özellikle “Arap Baharı” diye dünya kamuoyuna yutturulan ve bir “trajediye” dönüşen, ABD’nin Ortadoğu ve Kuzey Afrika’daki müdahalesini anlatıyor. Elbette bu bağlamda Türkiye’nin oynadığı rol de bütün ayrıntılarıyla çözümleniyor. Kitabın en başında yazarın Türkiye’de başına gelenlerin de çok kısa bir öyküsü var. Ortadoğu’da olup bitenleri anlamak isteyenlerin mutlaka okuması gereken, gözden kaçmış pek çok bilgiyi irdeleyen önemli bir çalışma. *** Günümüzdeki otoriter yönetimlerin kaynağı üzerine çok önemli bir kitap da Psikiyatri Profesörü, sevgili dostum M. Orhan Öztürk’ün Cumhuriyet Kitapları tarafından ikinci baskısı yapılan çalışması. “BİAT TOPLUMUNUN RUHSAL KÖKENLERİ, Özerk Benlik, Kul Benlik” adını taşıyan kitap, gelişmekte olan toplumlarda, gelişmekte olan özerk, özgür ve özgün kişiliklerin oluşmasının önündeki engelleri ve bunların sonucunda toplumların yaşayacağı sorunlara işaret ediyor. Özerk benlik örneği olarak Yaşar Kemal’i de irdelemiş. Psikoloji, siyaset ve edebiyat meraklılarının, özellikle de gençlerimizin mutlaka okuması gereken bir kitap. *** Sevgili okurlarım, sözünü etmek istediğim ilginç kitaplar bitmedi ama yerim sınırlı... Mehmet Ali Güller’in “Kuşak ve Yol, Büyük Avrasya Ortaklığı” adlı kitabı Kırmızı Kedi Yayınevi, Özdemir İnce’nin “SÖZ VE YAZI, Tarih Bağışlamaz” adlı kitabı da Eksik Parça Yayınevi tarafından yayımlandı. Bu arada bizim Zülâl Kalkandelen ile birlikte yazmaya başladığımız “DEVRİMİN VE KARŞI DEVRİMİN YÜZ YILI” dizimizin “Karşı Devrim Yanılsaması” adlı üçüncü ve son cildinin de Remzi Kitabevi tarafından matbaaya yollandığı haberini vermeliyim. On-on beş güne kadar raflardaki yerini alır.",https://www.cumhuriyet.com.tr/yazarlar/emre-kongar/birkac-kitap-2067199
Emre Kongar,Umuda yolculuk!,28 Mart 2023 Salı,"Her şey Demokratik Rejim yolunda gider de 14 Mayıs 2023 seçimi kazanılırsa... 15 Mayıs sabahı hiçbir sorun çözülmüş olmayacak... Sadece ve sadece sorunlarımızın çözülmesi için umudumuz filizlenmiş olacak. Ama bana o umut duygusunun düşlenmesi bile çok heyecan veriyor... Düşünsenize: İnsanların can ve mal güvenliklerinin tek bir kişinin iki dudağı arasında olduğu bir cehennemden kurtulmayı umut etmek... Yurttaşlarının can ve mal güvenliğini sağlayan bir devlet umut etmek... Anayasa’nın ve yasaların sürekli olarak çiğnenmediği bir düzen umut etmek... Türkiye Büyük Millet Meclisi’nin yeniden etkin ve yetkin olarak işletilmeye başlandığı bir Parlamenter Rejim umut etmek... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hukuk Devleti’nin, bağımsız bir yargının yeniden kurulacağını umut etmek... Bize en iyi hizmet edeceğini vaat ederek iktidara gelenlerin, iktidara geldikten sonra zulüm yapmayacağını umut etmek... Bize hizmet etmek için seçilenlerin her gün bize parmak sallayarak hakaret etmesinin bittiğini umut etmek... Haksız ve hukuksuz olarak mahkûm edilenlerin, hastaların, yaşlıların, bebeklerin, çocukların hapisten çıkacaklarını umut etmek... İnsanların evlerinin önünde saldırıya uğramayacağını umut etmek... Herkesin gözü önünde, birtakım polislerin de karıştığı bir çete tarafından işlenen cinayetlerin faillerinin yakalandığını umut etmek... Hemen hemen her gün bir kadın cinayeti yaşanmayacağını umut etmek... Kadınların devlet tarafından korunduğunu umut etmek... Kadınların ikinci sınıf vatandaş muamelesi görmeyeceği bir yaşam ve çalışma düzenini umut etmek... Eğitimin dogmatik ve dinci değil, çağdaş ve bilimsel yöntemlerle yapılmasını umut etmek... Üniversitelerin gerçekten özgür, özerk ve bilimsel bir ortama kavuşacağını umut etmek... Hırsızlıkların, yolsuzlukların biteceğini umut etmek... Gerçeklerin, olup bitenlerin, üstlerinin örtülmeyeceğini umut etmek... Bize hizmet etmek için seçilenlerin yalan söylemeyeceklerini umut etmek... Devletin elindeki verilerin gizlenmeyeceğini, değiştirilmeyeceğini umut etmek... Temel atıyorum diye birkaç metrekareye döşenmiş demir kafesin üzerine nokta atışı dökülen betonun, yakın çekimle devlet töreni diye halka yutturulmadığı bir düzen umut etmek... Enflasyonun kontrol altına alındığı bir ekonomi umut etmek... Halkın, özellikle de sabit ve dar gelirlilerin, emekçilerin, emeklilerin geçim sıkıntısı çekmeyeceği bir ekonomi umut etmek... Haber, bilgi ve yorumların üzerine getirilen sansürün, yasakların olmayacağı bir medya rejimi umut etmek... İnsanların birbirlerine düşmanlaştırılmadığı, barış için, kavgasız gürültüsüz, birlikte yaşadıkları bir toplum, bir yaşam umut etmek... EVET 15 MAYIS SABAHI ANCAK VE SADECE UMUT ETMEK OLANAĞIMIZ DOĞMUŞ OLACAK AMA BUNLARI UMUT ETMEYE BAŞLAYABİLMEK BİLE... NE BÜYÜK BİR MUTLULUK! Bir başka deyişle, 15 Mayıs sabahı birdenbire cehennemden cennete dönmüş bir ortamda uyanmayacağız... Sadece cehennemden kurtuluş umuduna kavuşacağız. Bu olanağa kavuşmak için de 14 Mayıs 2023 günü yapılacak seçimi Demokratik Rejim taraftarlarının kazanması gerekmektedir. 15 Mayıs sabahı hiçbir sorun çözülmüş olmayacaktır. Sadece ve sadece, sorunların çözülmesi için bir umut yaratılmış olacaktır. Bu nedenle şimdiden, bütün sorunların çözüleceğini kimse beklemesin... Sadece tepemizdeki sopanın her şeyi saptıran, yozlaştıran, baskılayan zorbalığından kurtulup sorunlarımızı barış içinde çözmeye çalışmak olanağına kavuşacağımızı umut ediyoruz!",https://www.cumhuriyet.com.tr/yazarlar/emre-kongar/umuda-yolculuk-2065476
Emre Kongar,Birinci turun hedefi değişti,24 Mart 2023 Cuma,"Siyasal iktidar, ülkeyi, toplumun kabul edebileceği sınırların dışına (daha doğrusu gerisine) doğru götürmeye zorladıkça, olaylar hem şiddetleniyor hem derinleşiyor hem de hızlanıyor. Bu zorlama sırasında iktidar dört büyük yanlışı (zorunlu olarak) aynı zamanda yapıyor: 1) Kendi oligarşisine çok büyük oranda bir gelir ve servet transferi yapıyor ve bu transfer için meşru olan ve olmayan her türlü yolu kullanıyor. 2) Bütün doğal, tarihsel ve ulusal kaynakları tüketiyor ve yerlerine yenisini koymuyor. 3) Kaynakların tüketilmesini ve yapılan gelir ve servet transferinin görülmesini, bilinmesini, eleştirilmesini istemediği için, rejimin özgürlük ve denetim kanallarını sürekli ve şiddetli yasaklarla sınırlıyor ve kısıtlıyor; adaleti kendisine bağlıyor. 4) Bu düzeni sürdürebilmek için, rejimi tek kişiye bağımlı “Şahsım Devleti” rejimi haline getiriyor ama bu rejimle ülkeyi yönetemiyor; çünkü zaten bu rejimle bu çağda herhangi bir ülkenin yönetilebilmesi olanaklı değil. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu çok büyük orandaki gelir ve servet transferini sürekli kılmak için yapılan birbirine bağlı hatalar zinciri sonunda şu garip sonuçlar ortaya çıktı: 1) Ülkenin iç kaynakları tükenme noktasına geldi. 2) Ülkenin dış sermaye ve dış borç bulabilme olanakları da tükenme noktasına geldi. 3) Halk yoksullaştı, geçim sıkıntısı bütün sorunların önüne geçti. 4) Devletin denetim ve özgürlük kanalları kapatılıp, adalet kurumu da iktidarın emrine alınınca, insanların can ve mal güvenliği duyguları yok oldu. Özetle, hatalar ve bu hataların sonuçları, iktidarın değiştirilmesi zorunluluğunu doğurdu. *** Eskilerin deyişiyle “Seçim sath-ı maili”... Güzel Türkçemizle “Seçim eğik düzlemi”... Veya “Seçim eğik yüzeyi”... Yani kısacası “Seçim dönemi”... Yukarıda tanımladığım hataları yapan ve özetlediğim sonuçlarla karşı karşıya olan bir iktidar için çok zor bir dönemdir. *** O kadar çok yanlış yapılmış, o kadar çok kural, yasa, hatta Anayasa maddesi çiğnenmiştir ki iktidardan düşmek onun için adeta bir kâbustur. Ama aynı karabasanı toplum da yaşamaktadır: Ya bu iktidar devam ederse... Artık ne devletin ne toplumun ne de yurttaşların yaşamı güvende olacaktır. *** Önümüzdeki seçimler sadece Türkiye Cumhuriyeti Devleti için değil, aynı zamanda tüm toplum ve bütün yurttaşlar için de bir ölüm kalım seçimidir: Bu nedenle zıt görüşte olan siyasal partiler bile Temel Hak ve Özgürlüklere dayalı Demokratik Rejimi korumak, daha doğrusu yeniden kurmak için dayanışma içine girmişlerdir. İki gün önce, HDP’nin de içinde bulunduğu Emek ve Özgürlük İttifakı tarafından açıklanan aday çıkarmama kararı, Demokratik Rejimi kurmasına umut bağlanmış olan Millet İttifakı adayı Kemal Kılıçdaroğlu’nun birinci turda seçilme şansını çok artırmıştır. Eskiden, birinci turda iktidarın adayının yüzde 50’yi aşmasının engellenmesi ve ikinci turda Demokrasiyi yeniden kuracak ortak adayın seçilmesi hedeflenirken, şimdi birdenbire, Kılıçdaroğlu’nun birinci turda seçilmesi ulaşılabilir ve bu nedenle de çalışılması gereken bir hedef haline gelmiştir. *** Önce bu karabasandan kurtulalım, sonra Demokrasiyi yeniden inşa etmeye başlayabiliriz.",https://www.cumhuriyet.com.tr/yazarlar/emre-kongar/birinci-turun-hedefi-degisti-2064211
Emre Kongar,Yaşama sevincimizi çaldılar!,30 Mart 2023 Perşembe,"Yirmi yılda sadece toplumun yapısını değil, bireysel olarak kişiliklerimizi de değiştirdiler... “Yaşama Sevincimizi” çaldılar: Çünkü geçim derdi, herkesi bunalttı... Çünkü belirsizlik, bütün gelecek planlarımızı bozdu... Çünkü adaletsizlik, bütün özgürlük ortamını, can ve mal güvenliğimizi yok etti... Çünkü baskı ve yasaklar, yaşam biçimlerimizi etkiledi. 14 Mayıs günü, “Yaşama Sevincimizi” geri alacağız! *** “Yaşama Sevincimizi Çaldılar” derken içine düştüğümüz karabasanın, psikolojimizi bozarak, bizi hangi mutlulukları doya doya yaşamaktan mahrum ettiğini anımsayalım. *** Yaşama Sevinci: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sevmek, sevilmek... Sevdiklerinle birlikte olmak, görüşmek, konuşmak, belli duyguları, anları, olayları paylaşmak... Sevdiklerinin sadece var olduklarını bilmek! Küçük, küçücük de olsa birlikte bir mutluluk anı yakalamak... Sevdiğiniz birinin küçük, küçücük de olsa bir mutluluk anı yakaladığını görmek, duymak, bilmek! Küçük, küçücük bir ilgi ve sevgi bakışı yakalamak... Küçük, küçücük bir ilgi ve sevgi bakışı fırlatmak... Küçük, küçücük bir sevgi sözü işitmek... Küçük, küçücük bir sevgi sözü söylemek... Birbirine düşmanca değil, dostça bakan insanlarla birlikte yaşamak! *** Yaşama Sevinci: Küçük, küçücük de olsa bir işi bitirmek... Önemli ya da önemsiz, bir sınavı başarmak... Sevdiğiniz birinin bir işi bitirdiğini, bir sınavı başardığını görmek... Küçük, küçücük de olsa bir üretim yapmak... Hele hele böyle bir üretimi sevdiklerinle birlikte gerçekleştirmek! Küçük, küçücük de olsa bir başarı elde etmek... Sevdiğiniz birinin küçük, küçücük de olsa bir başarısına tanık olmak... İnsanların sadakate göre değil, liyakate göre değerlendirildiğini bilmek, çalışmanın ve bilginin işe yaradığını görmek! *** Yaşama Sevinci: Geçim derdi olmadan çalışmak... Gelecek korkusu olmadan yaşamak... Özgürlüğe, can ve mal güvenliğine sahip olmak! Yorucu bir günün akşamında, yuvanda, ayaklarını uzatıp dinlenmek... Gelecek kaygısı hissetmeden, günün bitmiş olmasının keyfini sürmek... Çocuklarının, torunlarının geleceklerinin, ipotek altında olmadığı ve özgürce oluşturulabileceği bir toplumda yaşamanın güvencesini hissetmek! *** Yaşama Sevinci: Küçük, küçücük bir armağan almak... Küçük, küçücük bir armağan vermek! Şefkatli, sevgi dolu bir elin başınızı okşaması... Sevdiğiniz birinin başını okşamak! Bir kedinin, bir köpeğin, bir kuzunun, bir hayvanın başının okşanması, karnının gıdıklanması... Bir kedinin, bir köpeğin, bir kuzunun, bir hayvanın ilgisi, sevgisi, sıcaklığı... Kendine saygı duyanların, özsaygısı yüksek olanların, başkalarına da saygı duyduğu, sevgi ve saygı dolu bir toplumda yaşamanın keyfi! *** Yaşama Sevinci: Sevdiklerinle güzel bir sofrada birlikte olmak... Güzel bir şeyler yiyip içmek... Yiyip içerken, kavgasız, gürültüsüz, dertleşmek, konuşmak, paylaşmak... Hem karnını hem ruhunu doyurmak... Güzel bir uyku çekmek... Güzel rüyalar görmek... Yeni güne umutla uyanmak! *** Yaşama Sevinci: Doğayla bütünleşmek... Yürümek, koşmak, yüzmek... Güzel bir manzara seyretmek... Her yeri betonlaştırarak yozlaştıran bir inşaat çılgınlığına rağmen, çimenler üzerinde yalın ayak gezmek, temiz havayı ciğerlerine çekmek ve yaşadığını hissetmek! *** Bütün bu mutluluk anlarımızı... Bütün “Yaşama Sevincimizi” çaldılar: Çünkü insanlara, geçim derdinin yanında, adaletsizlik, gelecek korkusu, umutsuzluk, belirsizlik, karamsarlık, pompaladılar... Bizi dipsiz bir karanlıktan oluşan bir karabasana mahkûm ettiler. 14 Mayıs’ta umutlarımızı... “Yaşama Sevincimizi” geri alacağız!",https://www.cumhuriyet.com.tr/yazarlar/emre-kongar/yasama-sevincimizi-caldilar-2066241
Emre Kongar,İktidarın balyozu,26 Mart 2023 Pazar,"İktidar taban kaybettikçe, panikliyor... Panikledikçe, (kendisi açısından) yanlış üzerine yanlış yapıyor: Git gide Demokrasi’den iyice uzaklaşıyor... Çıkardığını öne sürdüğü Milli Görüş gömleğine ve eski ittifaklarına geri döndüğü izlenimi vermeye çalışıyor. Oysa bu çok yanlış bir strateji, çünkü kendisini seçimi kaybedeceği bu başarısız noktaya getiren değişmelerin zirvesi, zaten Türkiye’yi karanlığa mahkûm eden “Şahsım Devleti”nin kuruluşu. Bir başka deyişle, iktidarın güç kaybetmesinin esas nedeni, Demokratik Rejim’i tahrip etmesi ve kurduğu “Şahsım Devleti” rejimi ile ülkeyi hem haksızlık, hukuksuzluk ve adaletsizliğe, hem de bütün kaynaklarını sömürdüğü için, açlığa mahkûm etmesi. Son günlerde HÜDA PAR ve Yeniden Refah’la yaptığı siyasal ittifaklarla gittikçe Demokratik Rejim’den bütünüyle uzaklaştığı ve ülkeyi sürüklediği karanlığı daha da koyulaştırmaya niyetlendiği anlaşılıyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet MetroPOLL Araştırma’nın yöneticisi Özer Sencar bu konuda şöyle demiş: “HÜDA PAR’ın Cumhur İttifakı’na getirisi götürüsünden az olacak. HÜDA PAR dediğimiz şey Hizbullah’tır, geçmişlerinde domuz bağı ile öldürdükleri insanlar var. Mevcut siyasi yönetimdeki kişileri kast etmiyorum. Ama geçmişi ortada. Muhalefet bunu kullanırsa getirisi götürüsünden az olur.” HÜDA PAR’ın 2018’deki son genel seçimlerdeki oy oranı yüzde 0,31, yani binde 3,1 aldığı oy 157 bin. Yeniden Refah Partisi ile yapılan anlaşma da çok sorunlu. Yapılan pazarlıklar sırasında Erdoğan/AKP’yi çok ağır sözlerle eleştiren Necmettin Erbakan’ın oğlu olan liderin Erdoğan/AKP iktidarı için söylediği şu sözler hâlâ belleklerde: “Bizim Ak Parti ile milletvekilliği pazarlığımız olmadı. Prensiplerimizle ilgili bir mutabakat olmadan bize 100 milletvekili de verseler orada yer almazdık.” İşte bütün bu siyasal olaylar sırasında, yine bizzat iktidarın “KUMPAS” diye nitelediği BALYOZ davasında, sanıklar, beraat ettikleri karar bozulduktan sonra yapılan yargılamada yeniden mahkûm ediliyorlar. *** Davanın öyküsü şöyle: Yargıtay’ın Balyoz kumpasında 7 kişi için verilen beraat kararını bozmasının ardından aralarında 28 Şubat Davası’ndan hükümlü bulunan eski 1. Ordu Komutanı Orgeneral Çetin Doğan’ın da bulunduğu 6 kişinin yargılandığı davada karar açıklandı. Mahkeme sanıklar hakkında, (bence olmayan yani işlenmeyen bir suç hakkında) “suç için anlaşmak”tan: Emekli Orgeneral Çetin Doğan’a 6 yıl 8 ay... Emekli Tümgeneral Behzat Balta’ya 5 yıl 10 ay... Emekli Tuğgeneral Mehmet Kaya Varol’a 5 yıl 5 ay... Emekli Tümgeneral İhsan Balabanlı’ya 5 yıl 5 ay... Emekli Kurmay Albay Erdal Akyazan’a 5 yıl... Emekli Kurmay Albay Emin Küçükkılıç’a 5 yıl... Hapis cezası verilmesine hükmetti. Bu karara bir üye hâkim karşı çıktı ve şöyle bir şerh yazdı: “Suç için anlaşmak suçunun unsurlarının oluşmadığı... Suçta ve cezada kanunilik evrensel ilkesi uyarınca, olay tarihi itibarıyla yürürlükte olan mevzuat hükümlerine göre suçun unsurlarının her iki kanundaki düzenlemeler nazarında oluşmadığı... Sanıkların olay tarihi itibarıyla yürürlükte olan iç hizmet kanunu, sıkıyönetim kanunu, sıkıyönetim yönergesi, EMASYA protokolü ve diğer mevzuat gereğince söz konusu semineri düzenleyerek ve de seminer kapsamında sıkıyönetim planı dahil yargılamaya konu sunumları yaparak görevlerinin gereğini yerine getirmiş oldukları kanaatinde olduğumdan... Ve de dava zamanaşımı süresinin sanıkları lehine olduğu değerlendirilmesi bulunulmakla birlikte her iki kanun bakımından da dava zamanaşımı süreleri dolmadığı kanaatinde olduğumdan... Sayın çoğunluğun mahkûmiyet kararına katılmadığıma... Yargıtay bozma ilamına direnilerek, sanıkların üzerlerine atılı suçlar bakımından yüklenen fiilin kanunda suç olarak tanımlanmamış olması nedeniyle... Beraatlarına karar verilmesi gerektiğine dair, gerekçeli karar ile birlikte ayrıntılandırılmak üzere muhalefet şerhimdir.” *** Ergenekon, Balyoz ve benzeri Silivri Davaları’nın FETÖ tarafından kurulan “Kumpas” yani komplo sonucu açıldığı iktidar tarafından ilan edilmişti. Anayasa Mahkemesi’nin “Hak ihlali” kararı vermesinin ardından yeniden görülen Balyoz kumpası davasında 237 kişi beraat etmişti. Anadolu Cumhuriyet Başsavcılığı verilen beraat kararına 7 kişi yönünden itiraz etmişti. Bu son karar bu itiraz üzerine verildi. *** Elbette halen hapiste olanları da unutmamak gerek: Selahattin Demirtaş’ı... Osman Kavala’yı... 28 Şubat mağdurlarını... Gezi Direnişi mağdurlarını... Grup Yorum üyelerini... ÇHD üyesi avukatları... Açlık grevi yapanları... Yaşlıları, hastaları, bebekleri, çocukları... Özetle bütün siyasal, hasta, hamile, lohusa ve yaşlı mahpusları... Unutmamak gerek... *** Türkiye Cumhuriyeti’nin yargı erki için ne hüzünlü bir sonuçtur ki: Toplum, hakkı, hukuku ve adaleti, seçim sonuçlarından bekliyor!",https://www.cumhuriyet.com.tr/yazarlar/emre-kongar/iktidarin-balyozu-2064853
Emre Kongar,Kılıçdaroğlu’ndan depremzedelere ücretsiz ev,17 Mart 2023 Cuma,"14 Mart Salı günkü yazımda evleri yıkılan depremzedelere konutların ücretsiz verilmesini önermiştim. Aynı Salı günü Kılıçdaroğlu, Hatay’da yaptığı konuşmada, konutların depremzedelere “5 kuruş almadan” verileceğini belirtti. Kılıçdaroğlu’nun bu önerisi 15 Mart Çarşamba günü Cumhuriyet gazetesinin birinci sayfasında manşet oldu. *** Yine 15 Mart Çarşamba günü değerli gazeteci Fikret Bila, halktv.com.tr’de bu öneriyi destekleyen bir yazı yazdı. Özetle şöyle diyordu: “Devletin ihmaliyle evi yıkılmış depremzede bundan sorumlu olamaz. Doğrusu budur. ‘Devletin, depremde konutunu kaybetmiş insanlara, sağlam zeminde, depreme dayanaklı konut yapması ve 5 kuruş almadan depremzedelere teslim etmesi.’ İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu, anayasada yazılı ‘sosyal devlet’ ilkesinin bir gereğidir. 13’üncü Cumhurbaşkanı adayı ve CHP lideri Kemal Kılıçdaroğlu, dün Hatay’da bu açıklamayı yaptı. İktidara geldiklerinde 5 kuruş almadan depremzedelerin konutlarını yapacaklarını söyledi. Oysa iktidar bugüne kadar ‘Bize 1 yıl verin konutlarınızı yapalım’ dışında bir somut proje açıklamış değil. O da ‘Konutlarınızı yapacağız, yüzde 40’ını siz ödeyeceksiniz, bunun için 20 yıl vadeli kredi vereceğiz’ diye şart koşarak. Belki bütün ömrünce yaptığı birikimi harcayarak bir ev sahibi olmuş depremzede nereden para bulacak da bu parayı ödeyecek? Ayrıca devletin ihmali nedeniyle evi yıkılmış bir depremzedenin bu sonuçla ilgili bir sorumluluğu da yoktur. Anayasa 125. maddeye göre sorumlu devlettir ve bu zararı karşılamak zorundadır. Kılıçdaroğlu bunu da anımsattı. İktidarın para karşılığı konut vaadinde bulunması inşaat iştahından ve müteahhitlere iş yaratma ve birlikte kazanma politikasından kaynaklanıyor. Şimdiden kendilerine yakın, artık kamuoyunun da tanıdığı müteahhitlere, ihalesiz biçimde, deprem bölgesinde konut inşaatı ihalesi dağıtması da bunu gösteriyor. Kılıçdaroğlu bu sözü vermekle kalmadı. Afet bölgesindeki diğer sorunlara da somut çözümler getireceklerini söyledi. Örneğin dükkânı yıkılmış esnaflara ilişkin olarak, ‘Dükkânının yıkıldığını belgeleyen esnafa değerini ödeyeceğiz ve yeni dükkân almasını ve açmasını sağlayacağız’ dedi. Ayrıca depremden zarar görmüş esnafın banka borçlarını faiziyle birlikte sileceklerini de duyurdu. Kılıçdaroğlu, deprem bölgesini kapsayan özel bir yasa çıkarılmasını önerdi. Bu düzenleme ile bölgede yatırım yapacak iş insanlarına teşvik verilmesini, aynı zamanda bu teşviklerle kurulacak fabrikalarda, imalathanelerde çalışacak işçilerden de gelir vergisi ve SSK primi alınmaması gerektiğini vurguladı.” *** Değerli okurlarım, dünkü yazımda bu önerime tepki verenlere karşı gerekçelerimi ayrıntılı olarak açıklamış, ayrıca okurlarımdan ve politikacılardan gelecek önerilere açık olduğumu da belirtmiştim. Gerek Twitter’dan gerekse elektronik postadan pek çok öneri geldi. Hemen hemen hepsi olumlu çizgide ve kimi okurlar bazı uygulama sorunlarına da işaret ediyorlar. Bugün Fikret Bila’nın ücretsiz konut önerisini destekleyen yazısından yaptığım alıntılarla yetindim. Olaylar izin verirse bu konuya, okur ve politikacı önerileriyle, devam etmeyi düşünüyorum. ÇÜNKÜ KILIÇDAROĞLU BU ÖNERİSİYLE, ANAYASA’NIN “SOSYAL DEVLET” İLKESİNİ YENİDEN HAYATA DÖNDÜRMÜŞ GÖRÜNÜYOR!",https://www.cumhuriyet.com.tr/yazarlar/emre-kongar/kilicdaroglundan-depremzedelere-ucretsiz-ev-2061789
Emre Kongar,Seçim: Ehemmi mühimme tercih etmek!,09 Mart 2023 Perşembe,"Bizim genellikle “Eski Türkçe” dediğimiz Osmanlıca aslında eklektik, yapay bir dildir. Arapça ve Farsça ile Türkçenin karışımından oluşur. Üç dilin sentezinden oluştuğu için bazı küçük farklılıkları vurgulamakta kimi zaman çok işe yarar. Örneğin Arapçada, bazı sıfatların karşılaştırmalı halleri için farklı sözcükler kullanılır. Büyük sıfatı için “Kebir”... En büyük sıfatı için “Ekber” sözcüğünün kullanılması gibi. Bizim sık kullandığımız “Allahu Ekber” sözü de Müslümanların inandığı Allah’ın, “En büyük Allah”, “En büyük Tanrı” olduğu anlamına gelen bir sıfattır. Özetle “Eski Türkçe”nin, Arapçadan gelen bazı deyişleri, birtakım karmaşık duyguları veya durumları çok net ve çok veciz bir biçimde ifade eder... Başlığa aldığım deyiş de böyledir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Erdoğan/AKP iktidarı ve bu iktidarın en sonunda kurduğu “Şahsım Devleti”, devletin içini öylesine boşalttı, öylesine önemli sorunlar yarattı ki hepsi birbirinden önemli. Bir de bunların üzerine deprem felaketi geldi. Bu iki felaketin birden yarattığı hemen akla gelen sorunları şöyle sıralamak olanaklı: Yıkılmış olan kentler yeniden nasıl inşa edilecek? Felakete uğramış olan ailelerin yaraları nasıl sarılacak? Kaybedilmiş olan insan sermayesi ve fiziksel sermaye nasıl telafi edilecek? Başta İstanbul olmak üzere, kentlerimiz deprem felaketine karşı nasıl hazırlanacak? Yolsuzlukla nasıl mücadele edilecek? Yasaklar nasıl kaldırılacak; siyasal özgürlükler nasıl sağlanacak? Yoksullukla nasıl savaşılacak; enflasyon nasıl önlenecek, gelir dağılımında adalet nasıl sağlanacak? Yargı bağımsızlığı nasıl yeniden hayata geçirilecek; Hukuk Devleti, nasıl yeniden kurulacak? Yapılmış olan haksızlık ve hukuksuzluklar nasıl telafi edilecek; adalet nasıl sağlanacak? Okulöncesinde, ilk, orta, lise ve yüksek öğrenimde, dogmatik eğitim yerine çağdaş eğitime nasıl geçilecek? Tarikat ve cemaatlerin devlet kurumlarına egemen olmaları nasıl önlenecek; “Parti Devleti”, “Şeriat Devleti” anlayışı ile yozlaştırılan devlet aygıtı yeniden liyakate göre nasıl düzenlenecek? Bunlar hemen akla gelen “mühim” yani “önemli” sorunlar. Acaba hangisine öncelik vermek gerek? Yoksa hepsi aynı önemde de hepsine aynı anda mı eğilmek gerekiyor? Ya da bütün bu sorunların çözümünü zorlaştıran veya kolaylaştıran bir başka temel sorunumuz mu var? *** Sevgili okurlarım, biliyorsunuz, “mühim”, “önemli” demek. “Ehemm”, daha önemli, en önemli demek. “Ehemmi mühimme tercih etmek”: Daha önemli olanı, çok önemli olanı, önemli olana tercih etmek demek! *** Sevgili okurlarım, önümüzdeki seçim sorunu, ülkenin karşı karşıya olduğu bütün sorunların çözümlerini etkileyeceği için, hepsinden önemlidir: Ya “Şahsım Devleti” kazanacak ve önümüzdeki sorunların çözümleri zorlaşacak ya da olanaksızlaşacak... Veya “Demokrasi” kazanacak ve önümüzdeki sorunların çözümleri kolaylaşacak ya da olanaklı hale gelecektir. Dolayısıyla “ehemmi mühimme tercih etmemiz” gerekiyor: Bugünden başlayarak önümüzdeki en önemli sorunun, bu seçimi “Demokrasi”nin kazanması olduğu bilinciyle hareket etmemiz gerektiğini düşünüyorum.",https://www.cumhuriyet.com.tr/yazarlar/emre-kongar/secim-ehemmi-muhimme-tercih-etmek-2059107
Emre Kongar,"Devlet, hükümet, din ve şahıs",28 Şubat 2023 Salı,"Depremzedelerin “Devlet nerede?” çığlıkları ve iktidarın bu çığlıklara tepkileri, Devlet-Hükümet-Şahıs farklılıklarını bir kez daha gündeme getirdi. İnsanlığın iki çelişkisi vardır: İnsan-doğa ve insan-insan çelişkisi. İnsan-doğa çelişkisi “teknolojiyi” insan-insan çelişkisi “ideolojiyi” üretir. İnsanlık bu çelişkiler bağlamında hem bu çelişkileri çözmek için, hem de bu çelişkilerin ürünü olarak “Devlet”i kurar. Özetle “Devlet” doğada yoktur... İnsanlar tarafından, bu iki temel çelişki bağlamında, bu çelişkilerin hem kendi içlerindeki hem de kendi aralarındaki etkileşimleri sonucunda icat edilmiştir. Devletin kuruluş amacı yurttaşlarını, doğaya ve başka insanlara karşı korumaktır. Dolayısıyla iki amacı vardır: İlk, birinci ve öncelikli amacı, insanı doğaya karşı korumak, vahşi doğada var olabilmektir. Böylece hem insanlar arasındaki dayanışma ve işbirliği hem de teknoloji üretilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dayanışma, işbirliği ve teknoloji üretildiği andan itibaren de ideoloji üretilmeye başlanır ve böylece devletin ikinci amacı, “insanları öteki insanlara karşı korumak” işlevi meydana gelir. Çünkü, teknolojiye sahip olan ve dayanışma ile işbirliğini gerçekleştiren “Biz” ile, “Biz”den farklı olan, bizimle dayanışma ve işbirliği içinde olmayan “Onlar” kavramı ayrışmaya başlamıştır. Böylece zaman içinde “kimlikler” ortaya çıkar ve “Onlar” “Bizim” düşmanlarımız haline bile gelir. Böylece insan-insan çelişkisinin ürettiği “ideoloji” kavramının, kimlikleri de üreten ilk tohumları atılır. Elbette “Biz” ve “Onlar” diye kimliklerin farklılaşması üzerinden tohumları atılan ideoloji, “Devlet”in güçlenmesiyle, Devlet içinde, “Yöneten-Yönetilen”, “Teknolojiye sahip olan-Sahip olmayan”, “Sömüren-Sömürülen” farklılıklarını ve çelişkilerini de belirleyen bir nitelik kazanır. Devletin ilk çekirdeği, göçebelik döneminden yerleşik döneme geçerken aile, sürü, aşiret, boy, beylik biçiminde olgunlaşır. Bundan sonrası ilkel tarih bilgisiyle bile anlaşılabilir: Tarım Devrimi, insanları toprağa yerleştirir, din devletleri kurulur. Bu devletlerde, Devlet, Hükümet, Din tek bir şahsın egemenliğindedir. Yani Devlet, Hükümet, Şahıs aynıdır. Örnek, Batı’da “Devlet benim” diyen XIV. Louis’nin simgelediği Fransa ve benzerleri, Doğu’da, Osmanlı ve günümüzde de Suudi Arabistan ve benzerleridir. Endüstri Devrimi, laikliği, seçimi, milliyetçiliği, Devlet-Hükümet-Din-Şahıs farklılaşmasını getirir. Artık Demokrasi yükselmeye, Temel İnsan Hak ve özgürlükleri filizlenmeye başlamıştır. Devlet yurttaşlarını korumak için hükümetten farklılaşmış, hakkı, hukuku temsil eden bir süreklilik kazanmış, hükümet ise Devlet aygıtını yurttaşların isteklerine göre kullanan geçici bir kuruma dönüşmüştür. Fakat, seçimin ve milliyetçiliğin, sermaye, din ve siyaset tarafından istismarı, Faşizme yol açar... Faşizmde, Devlet-Hükümet-Şahıs, din adamlarının ve sermayenin de yardımıyla yine bütünleşir. Derken Endüstri Devrimi de Bilişim Devrimine evrimleşir: Çağımızdaki Bilişim Devrimi’nde, ideal olarak, Demokrasi ve İnsan Hakları yerleşir, insanların din, ırk, dil, cinsiyet farkları ne olursa olsun, eşit oldukları kabul edilir. DEVLET, BU EŞİTLİK VE ONUN TEMELİ OLAN İNSAN HAK VE ÖZGÜRLÜKLERİNİ KORUMAK İÇİN VARDIR. Hükümet ise bu DEVLETİ bir dahaki SEÇİME KADAR temsil etmek, DEVLET olanaklarını HALKIN YARARINA KULLANMAK üzere GEÇİCİ olarak görevlendirilen bir siyasal kurumdur. Türkiye’nin serüveni ve depremzedelerin çığlıkları bir dahaki yazıya!",https://www.cumhuriyet.com.tr/yazarlar/emre-kongar/devlet-hukumet-din-ve-sahis-2055963
Emre Kongar,"Deprem, devlet, iktidar ve seçim",03 Mart 2023 Cuma,"Depremzede “Devlet nerede? Kızılay nerede” diye feryat ediyor: Aradığı şey aslında kendisine uzanacak bir yardım elidir. Buna karşılık, iktidar inanılmaz bir aymazlık ve yanlışlık içinde... “Devlet benim” anlayışı bağlamında: “Devlet nerede?” diye soranların yakınmalarını aktaran televizyonlara cezalar veriyor. “Kızılay nerde?” diyenlere “Ahlaksız, namussuz, adi” sözleriyle yanıt veriyor. Stadyumlarda yapılan “Hükümet istifa” protestolarına karşılık olarak, maçlara seyirci yasağı getiriyor. Eleştiri yapanları da “Bunları not ediyoruz” diyerek tehdit ediyor. Benim “Şahsım Devleti” adını verdiğim mevcut rejim, sağ iktidarların siyasal olarak hedeflediği rejimlerin doruk noktasındaki yapıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sağ siyasetin doruk noktasındaki bu hedefi, Necip Fazıl Kısakürek “Başyücelik Rejimi” olarak adlandırmış ve tanımlamıştır. Burada bir parantez açalım ve Menderes Hükümeti’nden para aldığını, bu parayı az bulduğunu kendi anılarında anlatan Necip Fazıl Kısakürek’in, CHP’den milletvekili olmayı beklediği sıralarda, Kubilay katledildikten sonra, 1 Ocak 1931 tarihli Hakimiyeti Milliye gazetesinde, dinciler, şeriatçılar için neler yazmış olduğuna bakalım: “Düşman bir kılıçtır. Bu kılıç şakırtıyla çekilir, vızıltıyla savrulur, aydınlıkta saplanır. İrtica ise, yatağımızın başucunda bir bardak suya karıştırılan zehirdir. Kubilay’ın katili Derviş Mehmed’in Menemen kapılarına sokuluşu gibi, uykumuzu bekler ve ayaklarının ucuna basa basa gelir!... Bir muallim ve zabit başını yuttuktan sonra sinsi sinsi deliğine çekilen yılan şöyle ıslık çalıyor: ‘Bana, tabii ömrün ne kadarsa burada bitirip geber diye bir delik gösterdin. Ben bu delikte duramıyorum. Beni taşla ezmedikçe, gazla yakmadıkça, külümü yele vermedikçe sana rahat haram olsun’ Onun bu son isteğini yerine getirmek elimizdedir!...” 5 Ocak 1931 günlü Hakimiyeti Milliye gazetesi de “Necip Fazıl Bey’in nutku” başlığı altında onun söylediklerini şöyle özetlemişti: “Türkiye nüfus kütüklerindeki softa ve mürtecinin yeşil kanını kurutacaksın. Bu kadar!...” İşte Erdoğan/AKP iktidarının “Şahsım Devleti”ni kurarken esinlendiği “Başyücelik Rejimi”ni öneren Kısakürek böyle yüz seksen derece fikir değiştirmiş bir şair ve yazardır. (Ben onun bu ve başka özelliklerini, adını bile vermeden, bir makalemde tarif ederek yazdığım için, mahkûm edildim ve avukatımın dikkatsizliği sonunda kararı temyiz etmek fırsatını da kaçırdım.) Türkiye’yi 1950’den beri çok kısa aralıklarla 70 yıldır yöneten sağ siyaset ve 12 Mart ile 12 Eylül askeri darbeleri, 16 Nisan 2017’de, yasalara uygun olmayan ve bu nedenle, eski Yargıtay Başkanı Prof. Sami Selçuk tarafından “Hukuk Dünyasında Doğmayan” diye adlandırılan bir halkoylamasıyla dinci/sağcı politikacıların rüyasını gerçekleştirdiler ve “Şahsım Devleti”ni kurdular. Oysa, orijinali Orta Çağda kalmış ve modern biçimi de İkinci Dünya Savaşı’nda, dünyayı kana buladıktan sonra, yenilmiş olan Faşist Devlet yapısının kötü taklidi olan bu rejimle 21. Yüzyıl Türkiyesi’ni yönetmek olanaklı değildir. Bu gerçek, 20 Aralık 2021 gecesi kararlarıyla şahlandırılan enflasyon ile halkı açlığa mahkûm edince zaten ortaya çıkmıştı. Ama 6 Şubat 2023 Depremi bu gerçeği herkesin beynine iyice kazıdı ve bu iktidarı, değiştirdiği rejimle birlikte enkaza gömdü. Önümüzdeki seçim, enkaz altında kalan bu iktidarın ve bu rejimin, tarihin karanlıklarına gömülme töreni olacaktır.",https://www.cumhuriyet.com.tr/yazarlar/emre-kongar/deprem-devlet-iktidar-ve-secim-2057017
Emre Kongar,Adalet ve ücretsiz konut,19 Mart 2023 Pazar,"Bu sütundaki Pazar yazımı haksızlık ve hukuksuzluğa uğrayanları unutmadığımızı belirtmek için yazdığımı okurlarım bilir: Hastaları, hamileleri, lohusaları, yaşlıları, bebekleri, çocukları... Hem yaşlı, hem hasta, hem de haksız ve hukuksuz biçimde mahkûm edilmiş olan 28 Şubat mağdurlarını... Demokratik direniş haklarını, kamu yararına kullanan Gezi Direnişi mağdurlarını... Selahattin Demirtaş’ı ve Osman Kavala’yı... Unutmadık! Ama bugün 15 Mayıs 2023 sabahında kavuşacağımızı düşündüğüm umutla, hem Sosyal Devlet, hem de Hukuk Devleti kavramlarını ilişkilendiren bir yazı yazmak istiyorum. *** Kılıçdaroğlu’nun ilk kitlesel eylemi, Ankara’dan İstanbul’a yaptığı “Adalet Yürüyüşü” idi. Benim de bir bölümüne katıldığım bu yürüyüş 15 Haziran 2017’de Ankara’da Güvenpark’ta başladı ve 9 Temmuz 2017’de İstanbul Maltepe’de bitti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu yürüyüş, toplumun dikkatini “Şahsım Rejimini” kuran ve bu eylemini Yargı Kurumu’nu kullanarak gerçekleştiren Erdoğan/AKP iktidarının adaletsizlikleri, haksızlıkları ve hukuksuzlukları üzerine çekmişti. Yürüyüş sırasında Kılıçdaroğlu Sadi’nin adalet söylemini çok sık tekrarladı: “İslam âlimlerinden Sadi Şirazi ‘Dünyanın bütün nehirleri, adalete susamış bir insanın susuzluğunu gidermeye yetmez’ der” dedi. Kılıçdaroğlu, toplumun adaletsizlik konusundaki isyanını çok iyi yakalamıştı. Nitekim sürekli olarak “Adalet” konusunu işlemeye devam etti... Örneğin o yürüyüşten beş yıl sonra 14 Haziran 2022 tarihinde yaptığı konuşmada “Adalet Yürüyüşü”nü bugünlere de ışık tutacak bir eylem niteliğiyle, siyasal stratejisinin temeli olarak açıkladı. “Bu ülkenin adaletsizliğe tahammülü yok artık. Vatandaşın hakkını, hukukunu savunmak cürüm olmaya başladı. Üreten çiftçinin alınterini, iş bekleyen üniversite mezununun hakkını hukukunu savunmak hata olmaya başladı. Babaları mahpusta, anneleri mahpusta. O çocukların hakkını savunmak kabahat olmaya başladı. İki evladını ve eşini birileri öldürüyor. Şenyaşar ailesinin, o annenin hakkını, hukukunu savunmak hata olmaya başladı.” *** Konuşmasında yeniden Sadi’nin “Dünyanın bütün ırmakları, adalete susamış bir insanın susuzluğunu gidermeye yetmez” sözlerini de anımsatan Kılıçdaroğlu “Adalet Yürüyüşü”ne dayalı olan siyasal stratejisini şöyle açıkladı: “Adalet yürüyüşü bir başlangıçtı, bitmiş değil. Sürdürüyoruz onu. Hakkımızı, milletin dayanağını ala ala o yürüyüşümüzü sürdürüyoruz ve sürdürmeye de devam edeceğiz. O yürüyüş 6 başkanı buluşturdu. Bu işin ideolojisinde o var aslında.” *** Kılıçdaroğlu’nun sadece kendisine saldırılmak için kullanılan ve olumlu katkılarının unutulduğu bir özelliği daha var: Sosyal Sigortalar Kurumu Genel Müdürlüğü yapmış olması. Bu genel müdürlük, “Sosyal Devlet” kurumlarının en önemlilerinden biridir... Ve elbette onun eski genel müdürü “Sosyal Devlet” felsefesini en iyi özümlemiş ve bunu uygulamaya en iyi aktaracak olan kişilerin başında gelir. Bu açıdan, Kılıçdaroğlu’nun “Adalet Yürüyüşünü” ve “Depremzedelere beş kuruş almadan anahtarlarını teslim edeceğiz” ifadesini aynı bağlamda “Sosyal Devlet” ve “Hukuk Devleti” bağlamında değerlendirmek gerekir. Depremzedelere ücretsiz konut verilmesi, elbette tek başına bir çözüm değildir... Değildir ama, konutu vatandaşların temel gereksinmesi sayan “Sosyal Devlet” uygulamaları açısından bir başlangıç noktası olabilir. *** Dilerim “Sağ siyasetin” sabıkalı olduğu “Adalet” ve “Sosyal Adalet” kavramları ve depremzedelere “ücretsiz konut” vaadi, 15 Mayıs 2023 sabahında, Millet İttifakı’nın gündeminden düşmüş olmaz!",https://www.cumhuriyet.com.tr/yazarlar/emre-kongar/adalet-ve-ucretsiz-konut-2062463
Emre Kongar,"Su, özgürlük, deprem ve seçim",05 Mart 2023 Pazar,"Hatay su bekliyor... Depremzedeler, çadır, tuvalet, ilaç, barınma, iş, aş, tazminat ve yeni bir yaşam bekliyor... Hapisteki haksızlık ve hukuksuzluk mağdurları adalet bekliyor... Türkiye, Özgürlük, Eşitlik, Adalet, Demokrasi ve Hukuk Devleti bekliyor. Ve gündemi Meral Akşener işgal etti! *** Oysa depremde en az elli bin insan ölmüş... Evler çökmüş, ocaklar sönmüş... Canlı kalanların hayatları kaymış... “Şahsım Devleti”, bu deprem felaketine zamanında müdahale edememiş... Zaten geç kalan arama kurtarma etkinliklerinin ve yardımların eşgüdümünü etkin bir biçimde gerçekleştirememiş... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ve gündemin başına Meral Akşener yerleşmiş... NEDEN? *** Çünkü bütün sorunlarımızın arkasında Siyasal Rejim ve Siyasal İktidar var: Çünkü “Tek Kişi” yönetimi, “Şahsım Devleti” rejimi Türkiye’nin sorunlarını çözemez... Çünkü bütün bu sorunların çözümü seçimde... Ve Akşener’in “Millet İttifakı”ndan ayrılışının bu seçimi etkileyeceği düşünülüyor! *** “Şahsım Devleti”nin “Tek Kişi Yönetimi” ülkenin sorunlarını çözemediği gibi, bu sorunların çözümlerinin tartışılmasına da izin vermez. Medyayı baskı altına alır... İnsanları hapseder. Bakın Bianet’in raporuna göre, en az 11 kadının öldürüldüğü, en az 40 kadına şiddet uygulandığı, en az iki kız ve oğlan çocuğunun istismar edildiği, en az bir kadının da taciz edildiği Şubat Ayı’nda, Utku Çakırözer’in aşağıda özetini verdiğim raporuna göre medyada neler olmuş, nasıl baskılar yapılmış. *** Çakırözer’in raporunun özeti şöyle: Deprem bölgesinde 20’den fazla gazeteci engellendi. 3 kanala 7 milyon liralık “deprem yayını” cezası verildi. TELE1 ekranı üç gün boyunca tümüyle karartıldı. Twitter en kritik zamanda kapatıldı. 26 gazeteci yaşamını yitirdi. İktidar daha arama kurtarma çalışmaları tamamlanmadan televizyon kanallarına “Normale dönün, depremzedeleri yayına almayın” talimatı verdi. Ekşi Sözlük kapatıldı. 340 haber ve siteye erişim engellendi. 31 gazeteci, hâkim karşısına çıktı. Diyarbakır’da, Ankara’da davalarda 25 gazeteci hâlâ tutuklu. *** Medyanın üzerindeki baskılar böylesine artarak sürerken: Gezi Parkı Direnişi davasının haksız ve hukuksuz olarak mahkûm edilmiş olan mağdurları hâlâ hapiste. 28 Şubat davasında haksız ve hukuksuz olarak mahkûm edilen yaşlı, hasta ve bence suçsuz komutanların beşi hâlâ hapiste. Osman Kavala hâlâ hapiste. Selahattin Demirtaş hâlâ hapiste. Cumhuriyet Gazetesi’nin haksız ve hukuksuz olarak mahkûm edilmiş olan yazar ve yöneticilerinin davası hâlâ temyizde. Hasta, yaşlı, mahkûmlar, hamile ve lohusa kadınlar, bebekler ve çocuklar anneleriyle birlikte hâlâ parmaklıklar arkasında. KHK mağdurlarının önemli bir bölümü hâlâ adalet bekliyor. *** Akşener’in “Millet İttifakı”ndan ayrılması kimseyi karamsarlığa itmesin: “İttifak” bir yana “Millet”, bu “Şahsım Devleti” rejimi yüzünden, hem adalet hem de ekmek arayışıyla gidecek sandığa... Ve elbette bu iktidarı da onun bu baskı rejimini de değiştirecek.",https://www.cumhuriyet.com.tr/yazarlar/emre-kongar/su-ozgurluk-deprem-ve-secim-2057733
Emre Kongar,RTÜK deprem konusunda hangi sözleri cezalandırmış!,26 Şubat 2023 Pazar,"İktidar 6 Şubat 2023 depreminin ihmallerle dolu olan ilk üç gününü, bu depremdeki yıkım dolayısıyla 21 yıldır taşıdığı sorumluluğu, depremzedelere yardım konularındaki beceriksizliklerini, tarihten ve belleklerden silmek istiyor. Ayrıca genel amacı da Diyanet İşleri Başkanlığı’na dokunulmazlık/eleştirilmezlik statüsü kazandırmak. Bu nedenlerle gerçek olmayan söylemlerde bulunuyor, herkese hakaretler ediyor, medyayı da cezalarla susturmaya çalışıyor. *** TELE1 televizyon kanalının ekranı 23 Şubat Çarşamba gecesi 00:00’dan itibaren üç gün süreyle karartıldı. Bu satırların yazıldığı sırada ekran hâlâ karartılmış durumda. RTÜK’ün oyçokluğu ile aldığı bu kararın gerekçesi olarak bir programa konuk olan TİP milletvekili Sera Kadıgil’in “Diyanet bu haliyle siyasal İslamcı gereçtir” sözleri gösterilmişti. Cuma günkü geçen yazımda ben, ilk önce yürütmesi durdurulan ama sonra, bir üst mahkeme tarafından yürütmenin durdurulması kaldırılan ve uygulanan bu kararın neden akla, mantığa, hukuka, demokrasiye aykırı olduğunu madde madde açıklamıştım. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Biz bu haksız ve hukuksuz uygulamanın şokunu yaşarken RTÜK’ün ikinci bir ceza kararı daha açıklandı. Deprem konusunda Merdan Yanardağ’ın söylediği sözlere ilişkin olarak verilen bu karara göre de hem 18 dakika programı 5 gün süreyle durduruluyor hem de gelirin yüzde 5’i kadar para cezası veriliyordu. Elbette TELE1, bu karara karşı da mahkemeye başvuracak. Tam bu sırada Barış Pehlivan, Cumhuriyet gazetesindeki köşe yazısında, Sera Kadıgil’in konuşması dolayısıyla kesilen cezanın uygulanması kararını veren mahkemeye, RTÜK’ün aldığı karara muhalif olan üyelerinin aykırı oy yazılarının gönderilmediğini iddia etti. Bu iddia doğruysa hem mahkemenin kararı geçersizdir hem de RTÜK yasalara aykırı bir davranışla suç işlemiştir. *** Bugün, RTÜK tarafından verilen ikinci ceza hakkında, bizzat RTÜK Başkanı Ebubekir Şahin’in bu cezanın gerekçelerini anlatmak için attığı tvitlerde söylediklerini ve verdiği örnekleri yazacağım. *** Radyo ve Televizyon Üst Kurulu, RTÜK Başkanı Ebubekir Şahin 22 Şubat 2023 tarihinde saat 16:10’da attığı bir tvitte: “Üst Kurul bugün yapmış olduğu toplantıda neden yaptırım kararları aldı” diyor... Ve TELE1’in “18 Dakika” adlı programın saat 20:05’teki bölümünden alınan 24 saniyelik bir kayıt ile Merdan Yanardağ’ın söylediklerini verilen cezanın gerekçesi olarak yayımlıyordu. Bu tvitten 10 dakika sonra, aynı tarihte, saat 16:20’de attığı ikinci bir tvitte de aynı sözleri tekrarlıyor: “Üst Kurul bugün yapmış olduğu toplantıda neden yaptırım kararları aldı” diyor... Ve aynı programın saat 20:03’teki bölümünde, yine Merdan Yanardağ’ın konuşmasından 15 saniyelik bir bölümü, yine aynı cezanın gerekçesi olarak ekliyordu. Merdan Yanardağ, Ebubekir Şahin’in bu tvitlerine karşı, onun ilk tvitini tekrar tvitleyerek (RT ederek): “Bu bir suçun değil, sizin demokrasi ayıbınınızın tarihe geçecek belgesi olabilir ancak...” Dedi. *** Ben de tarihe not düşmek için, bizzat Ebubekir Şahin’in ceza gerekçesi olarak tvitlediği kayıtlardaki Merdan Yanardağ’ın sözlerini bire bir yazıya döktüm ve herkes RTÜK’ün tutum ve davranışını görsün, okusun, öğrensin diye yayımlıyorum. *** Ceza verilen sözler. Birinci tvitteki bölüm: “İnsanlar bile bile bu merkez sağ muhafazakâr partilere, gerici partilere oy vermeye devam ettiler. Gölcük depreminin nedenini, işte ordaki Deniz Kuvvetleri Komutanlığı’nın, yani Donanma Komutanlığı’nın orduevinde dans ediyorlardı, bu yüzden Allah’ın cezası onları vurdu diyen bir zihniyet bugün iktidardır.” İkinci tvitteki bölüm: (Merdan Yanardağ bu sözleri ilk yayımlanan kayıttaki sözlerinden önce söylüyor.) “Bu bir ahlaksız ilişkidir. Bu doğru bir ilişki değildir. Bu bir rüşvet ilişkisidir çünkü. ‘Sen bana oy ver, ben senin kaçak binanı, bilime aykırı binanı, affedeyim, geçerli sayayım, yasal bir statü(?) kazandırayım’ demektir.” *** Konuşmanın tümünü merak edenler, YouTube’dan “18 Dakika” programının 6 Şubat 2023 tarihli kaydını dinleyebilirler. Bence bu ceza kararlarının altına imza atanlara iyi bir tarih, sosyoloji, siyaset bilimi, kent sosyolojisi, şehir planlaması, Cumhuriyet Tarihi ve elbette hukuk ve mantık dersleri de vermek gerekir.",https://www.cumhuriyet.com.tr/yazarlar/emre-kongar/rtuk-deprem-konusunda-hangi-sozleri-cezalandirmis-2055408
Emre Kongar,TELE1 ekranının karartılması haksız ve hukuksuzdur,24 Şubat 2023 Cuma,"Benim de Merdan Yanardağ ile birlikte “18 Dakika” adlı 45 dakika kadar süren bir yorum programı yaptığım TELE1 televizyon kanalı, Radyo Televizyon Üst Kurulu RTÜK kararıyla 22 Şubat Çarşamba günü saat 00.00’dan itibaren üç gün süreyle karartıldı. *** Önce olayı anımsayalım: Radyo ve Televizyon Üst Kurulu RTÜK, TELE1’de Enver Aysever’in sunduğu “Ayrıntılar” programına konuk olarak katılan TİP Milletvekili Sera Kadıgil’in Diyanet eleştirisi sebebiyle, TELE1’e 3 günlük ekran karartma cezası vermişti. RTÜK oyçokluğu ile alınan kararın gerekçesini Sera Kadıgil’in “Diyanet bu haliyle siyasal İslamcı gereçtir” sözleri olarak göstermişti. Bu karar üzerine TELE1, cezanın iptali ve yürütmenin durdurulması istemiyle yargıya başvurmuş ve Ankara 2. İdare Mahkemesi, oybirliği ile yürütmenin durdurulması kararını vermişti. RTÜK bu karara karşı bir üst mahkemeye itiraz etmişti. Ankara Bölge İdari Mahkemesi İdare Mahkemesinin verdiği yürütmeyi durdurma kararını iptal etti ve TELE1’in ekranı karartıldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Hem RTÜK’ün bu ceza kararı... Hem de bu cezanın yürütmesini durduran İdare Mahkemesi kararını kaldıran Bölge İdare Mahkemesi kararı... Anayasasında “Demokratik, Laik ve Sosyal Hukuk Devleti” yazan Türkiye Cumhuriyeti’nde mantıksız, haksız ve hukuksuz bir karardır. Mantıksız bir karardır: Çünkü, Sera Kadıgil, TELE1 personeli değildir, TELE1’de program yapmamaktadır, TELE1’i temsil etme, TELE1 adına konuşma yetkisine sahip değildir. Dolayısıyla, sözleri asla TELE1’i bağlamaz. Özetle, önceden ne diyeceği de bilinmeyen bir konuğun sözleri dolayısıyla TELE1’in cezalandırması, bırakın yasaları, düz mantığa bile aykırıdır. Hukuksuz bir karardır: Çünkü, Diyanet İşleri Başkanlığı devletin bir bürokratik kurumudur ve her Türkiye Cumhuriyeti vatandaşı onu eleştirmek hakkına sahiptir. Üstelik Sera Kadıgil bir milletvekilidir ve görevi zaten iktidarı ve devlet kurumlarını irdelemek, değerlendirmek ve eleştirmektir. Yani Sera Kadıgil, Diyanet İşleri Başkanlığı’nı eleştirirken aslında görevini yapmaktadır. Demokrasiye aykırı bir karardır: Çünkü Sera Kadıgil bir milletvekilidir, kürsü dokunulmazlığına sahiptir; kürsüde dile getirdiği görüşleri dışarıda da aynıyla dile getirmek hakkına sahiptir. Üstelik bir siyasal parti üyesidir ve her siyasal parti üyesi gibi iktidarı ve devletin bürokratik kurumlarını eleştirmek, hatta onların kaldırılmasını bile istemek hakkına sahiptir. Unutulmasın ki bu rejimde, bir siyasal lider, bırakın Diyanet İşleri Başkanlığı’nı, Anayasa Mahkemesi’nin kapatılmasını bile önerebilmiştir. Hukuk Devleti kavramına, temel hak ve özgürlüklere aykırı bir karardır: Çünkü sadece bir devlet kurumunun eleştirilmesi değil, iktidarın bir siyasal eğiliminin, bir yöneliminin ve bunu temsil eden bir kurumun eleştirilmesi de ifade özgürlüğüne girer. Evrensel hukuk ve demokratik rejim anlayışına da aykırıdır: Çünkü din ve mezhep inançları üzerinden, tek bir inanç grubuna yönelik olarak tekelci ve istismarcı bir biçimde siyaset yapılması hem Hukuk Devleti’nin hem de Demokratik Rejimin altını oyar. *** Sevgili okurlarım, özetle RTÜK’ün verdiği ceza ve bu cezanın yürütmesinin durdurulmasının kaldırılması ve TELE1 ekranının karartılması, Anayasa’ya da Demokrasi’ye de Hukuk Devleti’ne de Laikliğe de temel hak ve özgürlüklere de mantığa da aykırıdır.",https://www.cumhuriyet.com.tr/yazarlar/emre-kongar/tele1-ekraninin-karartilmasi-haksiz-ve-hukuksuzdur-2054708
Emre Kongar,Demokrasiye bu kaçıncı ihanet,04 Mart 2023 Cumartesi,"Türkiye, çok partili hayata geçtiği ve iktidarı bir sağ partiye verdiği anda sağ siyasetin ihaneti ile karşılaşmıştı: “Çok Partili Rejim” adı altında emekleme dönemini yaşayan “Demokratik Rejim”, ilk olarak bu rejim sayesinde iktidara gelen Demokrat Parti tarafından bütün Demokratik Hak ve Özgürlüklerin sınırlanması ve kısıtlanmasıyla ihanete uğramıştı. Derken 1961 Anayasası sayesinde “Demokratik, Laik ve Sosyal Hukuk Devleti” hedefine doğru yeniden büyük bir atılım yapan Demokratik Rejim, yine 1965’ten itibaren, DP’nin devamı olduğunu açıklayan Adalet Partisi tarafından, “Bu Anayasa lükstür”, “Bu Anayasa ile ülke yönetilemez” denilerek yıpratılmış ve ülke 12 Mart 1971 askeri darbesine kurban edilmişti. 12 Mart’tan sonra yapılan seçimler sonunda kurulan CHP-MSP koalisyonu da Erbakan’ın, yapılan anlaşmaya aykırı olarak, sağcıların affedilmesinden sonra, sıra solcuların affına geldiğinde Meclis’i terk ederek hem sözünde durmamış hem de Demokratik Rejim Uzlaşmasını zedelemişti. *** Türkiye bugünlere, solcu, demokrat, Atatürkçü aydınların katledilmesiyle getirildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ayrıca ülkemiz 1950’den beri bu yana 70 yıldır, çok kısa aralıklarla, sağ iktidarlar ve 1971 ile 1982 askeri darbelerinin yönetiminde gelmiştir. Demokrasinin bu dikenli yolu, nihayet 16 Nisan 2017 yılındaki sözde halkoylaması ile sonlandırılmış, rejim “Şahsım Devleti”ne dönüştürülmüştür. Özetle ülkemizin bugün karşılaştığı bütün sorunların ve özellikle de güncel rejim krizinin arkasında sağ siyaset ve sağ darbeler vardır. İYİ Parti’nin “Parlamenter Demokratik Rejim” adına MHP’den kopmuş olması ve yelpazenin boşaltılmış olan Orta Sağ kesimini doldurmaya aday görünmesi, kamuoyunda, “Milliyetçi Sağ”ın Demokratik Rejimi içselleştirdiği umudunu yaratmıştı. *** Şimdi Meral Akşener’in aslında Kemal Kılıçdaroğlu ile birlikte çekirdeğini oluşturduğu Millet İttifakı’ndan ayrılması şu sonuçları doğurmuş görünüyor: 1) Akşener, bugüne kadar izlediği söylem ve eylem çizgisinin tam tersine bir karar açıklamış, böylece bütün güvenilirliğini yitirmiştir. 2) Milliyetçi Sağ’ın Demokratik Rejimi desteklediği konusundaki umutları yok etmiştir. 3) Kemal Kılıçdaroğlu’nun bütün emeklerini boşa çıkarmış, kendisini ve partisini var eden Kılıçdaroğlu’na da ihanet etmiştir. 4) CHP’nin iki belediye başkanına adaylık çağrısı yaparak İstanbul ve/veya Ankara belediyelerinden birinin yönetimini ve gelirlerini AKP’ye armağan etme niyetini açıklamıştır. 5) CHP’nin parti içi dinamiğine de müdahale etmek, CHP’nin içine bile düzenlemek gibi bir hadsizlik ve aymazlık sergilemiş, siyasal nezaket ve ahlak kurallarını da zedelemiştir. *** Peki Akşener’in bu hamlesi, önümüzdeki seçimleri nasıl etkiler? 1) Seçim adaylar hakkında değil, Demokratik Rejim için olacaktır. 2) Akşener ne yaparsa yapsın, seçmen, bu iktidarın bu rejimle Türkiye’yi yönetemediğini gözlemlediği için, seçim sonucunu Erdoğan/AKP lehine etkileyemeyecektir. *** Sonuç olarak, Akşener bu kararıyla, tarih önünde: 1) Hem kendi liderliğini ve siyasal kişiliğini... 2) Hem partisini... 3) Hem Milliyetçi ideolojiyi... 4) Hem de Türkiye’nin Demokratik Rejim umudunu zedelemiştir.",https://www.cumhuriyet.com.tr/yazarlar/emre-kongar/demokrasiye-bu-kacinci-ihanet-2057438
Emre Kongar,"‘Şahsım Devleti’ne karşı, Atatürk’ün naçiz vücudu ve Türkiye Cumhuriyeti",02 Mart 2023 Perşembe,"“Devlet, Hükümet, Şahıs birlikteliği” bir Orta Çağ Modelidir: “Devlet, Hükümet, Şahıs birlikteliğinin” Orta Çağ’daki kaynağı, dayanağı, toprak mülkiyeti, aile ve din olgusudur. Devlet biçimi ise krallık, imparatorluk, şahlık, padişahlık, yani mutlakıyettir. Ne yazık ki “Devlet, Hükümet ve Şahıs birlikteliği” 20. Yüzyılda da Faşizm olarak karşımıza çıkmıştır: “Parti Devleti”, “Şahıs Devleti” ve “Führer” kavramları Endüstri Devrimi sonrasında ortaya çıkan ulusal devlet ve milliyetçilik anlayışlarının yozlaştırılmış olan azgın ve aşırı halleridir. Kuruluş dönemindeki Demokratik Rejimlerin çocukluk hastalığı olan, Demagojik Popülist Diktatörlüklerin icatları olarak siyaset sahnesine çıkarlar. Mustafa Kemal Atatürk’ün kurduğu devletin modeli, egemenliğin kaynağını, aileden, gelenekten, dinden, Allah’tan alan ve son yıllarında “meşruti” rejime dönüşme sancıları yaşayan mutlakıyetçi Osmanlı İmparatorluğu yerine, egemenliğin kaynağını, halktan, milletten, seçmenden alan, Parlamenter Demokratik Rejimi hedefleyen Laik Cumhuriyet modelidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1921 Anayasası, sadece egemenliğin kaynağını, Osmanlı Ailesi’nden alan ve halka, millete mal eden, Meclis’in meşruiyetini bu temele oturtan bir Anayasadır. Asıl Parlamenter Demokratik Rejimi hedefleyen Cumhuriyet Anayasası, 1924 Anayasası’dır. Bu Anayasa da ancak 10 Nisan 1928’de, 2. Maddedeki “Türkiye Devleti’nin dini İslamdır” ifadesinin kaldırılmasıyla laik nitelik kazanmıştır. Peki Atatürk’ün Rejim olarak Parlamenter Demokrasiyi hedeflediğini nereden biliyoruz? Çünkü 1921 Anayasası’na göre bile kurulan Meclis Hükümetleri “İcra Vekilleri Heyeti Reisliği” yani Başbakanlık makamı ihdas edilerek oluşturulmuştur. İlk İcra Heyeti Vekilleri Reisi de Mustafa Kemal’dir. Daha sonra, Mustafa Kemal Cumhurbaşkanı, yani Devlet Başkanı olmuş ama “İcra Vekilleri Heyeti Reisliği” yani Başbakanlık korunmuştur. Cumhuriyetin nasıl kurulduğu, Meclis’in Hükümeti yani “İcra Veklilleri Heyeti”ni seçemediği için çıkan bunalım sırasında çözüm yolu olarak Cumhuriyetin kurulması kararı alındığı hatırlanırsa, Atatürk’ün kurduğu Cumhuriyetin hedefinin Parlamenter Demokrasi olduğu net olarak görülür. Ayrıca unutulmaması gereken bir başka nokta, o sırada ABD’de Başkanlık Rejimi’nin başarıyla uygulandığı ve Türkiye’nin önünde bir başka Demokratik Rejim seçeneği olarak varlığını korumakta olduğudur. Atatürk bilinçli olarak, ABD’deki Başkanlık rejimi modelini değil, Avrupa’daki Parlamenter Demokratik Rejim modelini tercih etmiştir. Ayrıca sonraki yıllarda İtalyan Faşist Partisi’ndan kaynaklanan otoriter bir model kendisine sunulduğu zaman bu modeli öfkeyle reddettiği de bilinmektedir. Gerek Parti Devleti gerek Şahıs Devleti modelleri Türkiye Cumhuriyeti’nin kuruluşu döneminde de sonrasındaki değişme ve gelişmeler bağlamında da 16 Nisan 2017 tarihine kadar söz konusu olmamıştır. Bunun en veciz ve çarpıcı ifadesi de yine Atatürk’ün sözlerinde görülür: “Benim naçiz vücudum bir gün elbet toprak olacaktır. Fakat Türkiye Cumhuriyeti ilelebet payidar kalacaktır.”",https://www.cumhuriyet.com.tr/yazarlar/emre-kongar/sahsim-devletine-karsi-ataturkun-naciz-vucudu-ve-turkiye-cumhuriyeti-2056691
Emre Kongar,Sağdaki politikacılara demokrasi dersleri-2,12 Mart 2023 Pazar,"1) Sağdaki politikacılar her şeyden önce Cumhuriyet Halk Partisi sayesinde iktidara gelen Demokrat Parti’nin yaptığı hataları yapmaktan kaçınmalıdırlar. Sevgili ve değerli okurlarım, biliyorsunuz, Cumhuriyet Halk Partisi hem Cumhuriyeti ilan eden hem de Çok Partili Rejime geçerek Demokrasiyi kuran partidir. Bu nedenle, dün de bugün de seçimle başa gelmiş olan bütün politikacıların, koltuklarını, tarihsel ve siyasal olarak Atatürk’e, İsmet İnönü’ye, özetle Cumhuriyet Halk Partisi’ne borçlu olduklarını unutmamaları gerekir. Dün de bugün de ülkemizi yöneten bütün politikacılar, tarihsel ve siyasal açıdan “Türkiye’nin kurucu babalarına” saygı sevgi ve minnet borçludurlar. a) Ama ne yazık ki Tek Parti döneminden Çok Parti Rejimi’ne geçen Türkiye’de, Cumhuriyet Halk Partisi sayesinde iktidara gelen Demokrat Parti, kendisine iktidarı ikram eden CHP’ye düşman muamelesi yapmış, hemen onun mallarına el koyarak işe başlamıştır. b) Elbette bununla da yetinmeyen Demokrat Parti, sağ politikanın Cumhuriyet ve Laiklik karşıtlığına dayalı olan geleneksel çizgisinde, Türkiye’nin çağdaşlaşma yolunda gerçekleştirmiş olduğu, dil devrimine, eğitim reformuna, başta ifade ve muhalefet özgürlüğü olarak Temel Hak ve Özgürlüklere karşı çıkmış... c) Hem toprak ağalarıyla ve tarikatlarla hem de emperyalizmle kol kola girerek ülkeyi Cumhuriyet öncesine geri götürecek bir baskı rejimi, bir diktatörlük kurmuştur. d) En belirgin olaylar olarak, kıdemli gazeteciler olan Hüseyin Cahit Yalçın’ın 79 yaşında, Ahmet Emin Yalman’ın 71 yaşında, Millet Partisi Genel Başkanı Osman Bölükbaşı’nın, İsmet İnönü’nün damadı da olan ünlü gazeteci Metin Toker’in hapse atılmış olmalarını anımsatmak isterim. e) Yine Demokrat Parti’nin, kendisine oy vermediği için Kırşehir ilini ilçeye dönüştürerek cezalandırdığı unutulmamalıdır. f) Bu sırada en üzücü olaylardan biri olarak, yurt gezileri sırasında kendisine çeşitli engeller çıkarılan İsmet İnönü’nün Uşak'ta taşla kafasının yarıldığı ve Topkapı'da linç girişimine uğradığı da tarihe mal olmuş Demokrasi felaketlerinden biridir. g) Kıbrıs Davası dolayısıyla 1955 yılında azınlıklara karşı gerçekleştirilen 6-7 Eylül saldırılarının sorumluluğu da dönemin iktidarı olarak hiç kuşkusuz Demokrat Parti’nin hanesine yazılmıştır. h) Son olarak Meclis’te 15 milletvekilinden oluşan bir Tahkikat Encümeni kurup yargının bütün yetkilerini ona vererek bir Anayasa darbesi de yapmıştır. i) Dolayısıyla, sağ politikacılar Demokrat Parti’yi “Demokrasi Kahramanı” olarak alkışlamaktan ve onu taklit etmekten sakınmalıdırlar. Çünkü Demokrat Parti, Demokratik Rejimi geliştirmemiş, tam tersine yok etmiştir. 2) Sağdaki politikacılar, sadece etnik ya da din/mezhep kimlikleri üzerinden politika yapmamalıdırlar. a) Demokratik Rejim’in temel kuralı, bütün yurttaşların din, mezhep, ırk, dil, cinsel yönelim farkı olmaksızın eşit haklara sahip olmalarıdır. b) Bir politikacı herhangi bir ırk, din, mezhep ve/veya cinsel yönelim üzerinden siyaset yaparsa, Demokratik Rejimin altını oyar. 3) Sağdaki politikacılar, sadece çoğunluk oylarını Milli İrade olarak kabul edip, daha az oy alan görüş ve akımları hain ya da düşman ilan etmemelidirler. a) Milli İrade, bütün ülkeyi, bütün seçmenleri temsil eden bir kavramdır. İktidar kadar, muhalefet de “Milli İrade”nin bir parçasıdır. b) Her türlü ifade ve muhalefet hak ve özgürlüklerini ret eden bir “Milli İrade” kavramı Demokratik Rejim içinde söz konusu değildir. c) Demokrasi, “Azınlıkta kalan görüşlerin de zaman içinde iktidara gelebilmek için çalışma hak ve özgürlüklerinin olduğu” bir rejimdir. *** Unutulmasın, diktatörlüklerin en korkuncu “Çoğunluğun diktatörlüğüdür”: Sağ siyaset bu “Çoğunluk Diktatörlüğü” sabıkasından kurtulmalıdır.",https://www.cumhuriyet.com.tr/yazarlar/emre-kongar/sagdaki-politikacilara-demokrasi-dersleri-2-2060124
Emre Kongar,Uygarlık ve demokrasi kazanacak!,07 Mart 2023 Salı,"Kılıçdaroğlu’nun ortak adaylığı ilan edildi. “Masanın ayağını kırdı” denilen Akşener, masaya bir-iki ayak daha mı ekledi? “Darbe yedi” denilen “Millet İttifakı” daha mı güçlendi? Durum tam belli değil. Ama seçimi mutlaka “Demokrasi” ve “Uygarlık” kazanacak... Çünkü seçmen kimi istemediğini biliyor! CHP’nin sağa açılarak “Çok Partili Rejimi” kurmak projesi 1 Kasım 1945’de İsmet İnönü’nün Meclis’i açış konuşmasıyla başlamıştı. Bu sütunda Çok Partili Rejim’in öyküsünü ve toprak ağalığı ile tarikatçılığa dayalı sağ partiler ile 12 Mart ve 12 Eylül askeri darbelerinin emperyalizmin de desteğiyle, Demokratik Rejimi nasıl tahrip ettiğini, dincileştirdiğini, birçok kez yazdım. 1945’ten itibaren süren bu hazin “Demokrasi Mücadelesi” bugün 78 yaşında Atatürk’ün 1930’daki Serbest Cumhuriyet Fırkası denemesini de sayarsak Türkiye 93 yıldır bir “Demokratik Rejim” mücadelesi yaşıyor. “Demokratik Rejim” adı altında sürdürülen bu mücadele aslında “Uygarlık” mücadelesidir. CHP, önce Cumhuriyeti, sonra Demokratik Rejimi kuran parti olarak bugün de bu uygarlık mücadelesini sürdürüyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sağcılar, Cumhuriyet tarihi boyunca, Temel Hak ve Özgürlükleri sadece kendileri için istediler. Sonunda, Türkiye, Erdoğan/AKP iktidarının kurduğu “Şahsım Devleti” ile sağ politikanın zirve noktasındaki baskıyı ve Anti Demokrasiyi yaşadı. Toplumu adaletsizliğe ve açlığa mahkûm eden bu deneyim, iktidar dışındaki sağ partilere de Demokratik Rejimin nimetlerini ve erdemlerini öğretti diye umut edildi. Toplum, CHP’nin, sağ kesime, kuruluş ilkelerinden büyük ödünler vererek oluşturduğu, devam ettirdiği “Millet İttifakı”na, “Demokratik Rejimi” kurtaracak diye umut bağladı, destek verdi. Oysa “Altılı Masa” ya da “Millet İttifakı”, hem CHP Demokrasi konusunda sabıkalı olan 5 sağ partiyle ittifak ettiği için içinde çelişkili, hem de sol partiler ve HDP dışarıda bırakıldığı için eksik bir yapıya sahipti. Bu açıdan İYİ Parti’nin, “Millet İttifakı”nın kuruluşundan itibaren izlediği politikaya, kendi söylem ve eylemlerine, Demokratik Mücadele ilkelerine ve bütün bunların mantıksal sonucuna karşı olarak “6’lı Masa”yı terk etmesi: Belki güncel siyaset açısından şaşırtıcı, ama sağ kesimin tarihsel ve siyasal hataları açısından tekrar edilen ve bu nedenle de beklenen bir yanlıştı. Türkiye iki depremi birden yaşıyor: Hedef, bu her iki depremin yaralarını da Demokratik Rejim içinde sarmaktır. Birinci deprem, siyasal, toplumsal, ekonomik ve kültürel baskıdır; 3 Kasım 2002 tarihinden itibaren 21 yıldır yaşanmaktadır. İkinci deprem, doğaldır; 6 Şubat 2023’den itibaren yaşanmaktadır. “Millet İttifakı”nın hedefi bu her iki depremin yaralarını da Demokratik Rejim ile sarmaktır. Her kim bu iki hedeften sapılmasına yol açarsa, tarih onu affetmeyecektir. Kemal Kılıçdaroğlu, Cumhurbaşkanlığı seçimi için “Millet İttifakı”nın ortak adayı olarak ilan edilmiştir. Seçmen Kılıçdaroğlu ile Erdoğan, yani Demokrasi ile Otokrasi arasında tercih yapacaktır. Dilerim sağ partiler ve sağ kesimdeki seçmenler burada da hedefi şaşırmazlar... Ve dilerim, Kılıçdaroğlu, seçimi kazandıktan sonra, tarikatların, toprak ağalarının, liberal solcuların, Neoemperyalizmin kucağına oturmaz!",https://www.cumhuriyet.com.tr/yazarlar/emre-kongar/uygarlik-ve-demokrasi-kazanacak-2058392
Emre Kongar,Sağdaki politikacılara demokrasi dersleri - 1,10 Mart 2023 Cuma,"Irkçılık ve dincilik üzerinden politika yapanlar, ne yazık ki Türkiye gibi Demokratik Rejimi tam oturmamış olan ülkelerde, Demokrasiyi tahrip ediyorlar. Demokratik Rejimleri gelişmiş ülkelerde de varlıklarını sürdüren bu politikacılar zaman zaman buralarda bile palazlanmış ve iktidara ortak olmuşlarsa da rejimin esasını oluşturan Temel Hak ve Özgürlükler konusunda çok fazla tahribat yapamamışlardır. Buna karşılık Güney Amerika ülkelerinde ve Türkiye’de, ağır aksak yürütülmeye çalışılan Demokratik Rejim, sağ politikacılar ve sağ askeri darbeler tarafından sık sık kesintiye uğratılmıştır. Bunun nedeni, bu ülkelerin siyasal, ekonomik ve kültürel gelişmişliklerinin henüz Demokratik Rejimi kuracak ve destekleyecek sınıfları ve ideolojiyi yeterince güçlendirememiş olmaları ve Emperyalizmin, Irkçı ve Dinci politikacıları kendi sömürülerine alet ederek Demokratik Rejimi sakatlamalarıdır. *** Yakın tarihimiz, Cumhuriyeti Demokrasiyle taçlandırarak ileri götürmeye çalışan CHP ile, Cumhuriyeti Demokrasiyle geri götürmeye, yıkmaya çalışan DP çizgisindeki mücadelenin tarihidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP, Atatürk’ün Aydınlanmacı çizgisinde, Demokratik Rejim içindeki Temel Hak ve Özgürlükleri herkes için geliştirerek Cumhuriyeti ileri götürmeye çalışıyordu. DP ise, ırkçı ve dinci sağ çizgide, Temel Hak ve Özgürlükleri muhalefet için sınırlayıp kısıtlayarak ve sadece kendisi için kabul ederek Cumhuriyeti geri götürmeye çalışıyordu. 1945-1950 yıllarında CHP, Demokratik Rejim’i kurmak için Çok Partili Düzen’e geçince, azgelişmiş olan ülkemizde sadece din ve ırk kimlikleri geçerli olduğundan, sağ politikacılar, Emperyalizmin de desteğiyle, DP içinde iktidar olarak sandıktan çıktılar ve yine Emperyalizmin de desteğiyle, Demokratik Rejimi, daha doğarken boğdular. Ülkenin gelişmişlik düzeyi izin vermediği için, 1961 Anayasası da, 1980 Askeri Darbesiyle, 1945-1950’de Çok Partili Düzen’e geçişin yazgısını paylaştı ve Demokratik Rejim yeniden büyük ölçüde sakatlandı. 1982 Anayasası ile güçlenen sağ politikanın doruk noktasını gerçekleştirmek Erdoğan/AKP iktidarına nasip oldu ve 16 Nisan 2017 halkoylamasıyla “Şahsım Devleti” kuruldu. Böylece sağ politika sürecinin ne denli tehlikeli ve doruk noktasının ne denli korkunç olduğu, bütün ülke ve (dinci politikacıları destekleyen emperyalistlerin egemen olduğu) dünya tarafından da görüldü. *** “Şahsım Devleti” felaketini yaşayan, bu travmaya maruz kalan sağ politikacıların bir bölümü, CHP ile birleşip Parlamenter Demokrasiyi yeniden kurmak için bir ittifak oluşturdular. Atatürk düşmanlığına, Cumhuriyet karşıtlığına, Laiklik nefretine, Aydınlanma reddiyesine dayalı olan bu sağ gelenekten gelen 5 parti, şimdi yeniden CHP ile birlikte iktidar olacak. HDP’nin bu seçim denklemindeki yeri henüz tam netleşmediği için onu bu yazının dışında tuttum ama Kürt partilerinin de dinci ve ırkçı Demokrasi düşmanlarının geçmiş hatalarından hiç de uzak durabilmiş olmadıkları gerçeği de kolay unutulmaz. Şu anda Demokratik Rejime ilkesel destek, CHP dışında, sadece Sosyalist Güç Birliği’ni imzalamış olan dört partide görülmektedir. Bu nedenlerle, hem seçime giderken hem de seçimden sonra kazanılmış olacağını umut ettiğimiz iktidar açısından, sağ politikacılara Demokratik Rejim’in bazı tarihsel ve evrensel kurallarını anımsatmak çok gereklidir kanısındayım. Pazar günü biraz da “Demokrasi ilkeleri” Dersi!",https://www.cumhuriyet.com.tr/yazarlar/emre-kongar/sagdaki-politikacilara-demokrasi-dersleri-1-2059426
Emre Kongar,Depremzedelere evleri ücretsiz verilmelidir,14 Mart 2023 Salı,"İktidar, depremde evleri yıkılanlara hiçbir ücret almadan yeniden konut vermelidir. *** İktidar aslında bütün depremzedelere, hayatlarına devam edebilmeleri için her türlü yardımı yapmalıdır. Birinci derecede akrabalarını yitirenlere, özellikle, anne babalarını kaybeden çocuklara ve evlatlarını kaybeden ebeveynlere özel tazminatlar ödenmeli, öksüz ve yetim kalan çocuklar için özel hizmetler ve özel olanaklar yaratılmalıdır. İşini yitirenlere, iş bulma veya iş kurma yardımları ve ayrıca özel olarak gelir destekleri sağlanmalıdır. Çocuklara, gençlere, özel eğitim destekleri, burslar verilmeli, eğitim ve dershane yardımları yapılmalıdır. Yaşlılara ve engellilere özel sağlık ve bakım ayrıcalıkları sağlanmalıdır. *** Deprem yaralarını sarmaya yönelik olan bütün bu hizmetler planlanırken halkın yaşam biçimleri, hayat görüşleri ve özlemleri dikkate alınmalıdır. Pek çok ailenin bütün bir ömür boyunca yaptığı birikimlerini başını sokacak bir konuta harcadığı, yıkılan binaların, insanların bütün ömürlerince elde ettikleri gelirleri, birikimleri de alıp götürdüğünü anımsamak gerekir. Bu nedenle, iktidar, temsil ettiği devletin “Sosyal Devlet” olduğunu anımsamalı ve konutları yıkılan depremzedelere, her konut sahibi aile için, yıkılan eve karşılık bir konutu bedelsiz olarak vermelidir. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al *** Sevgili okurlarım, 1999 depreminden sonra toplanan özel deprem vergilerinin toplamı bugüne kadar 38.2 milyar dolara ulaşmıştır. Euronews’in haberine göre, Hazine ve Maliye Bakanlığı’nın paylaştığı bütçelerden her sene ne kadar özel iletişim vergisi toplandığını takip etmek mümkün. Buna göre 2000-2022 yıllarını kapsayan 23 senede toplam 87 milyar 998 milyon lira özel iletişim vergisi toplanmış. 2003- 2022 arasındaki 20 yıllık AKP iktidarında toplanan deprem vergisi ise 86 milyar 138 milyon lira. Dolar hesabı yapılırken Merkez Bankası’nın her sene için açıkladığı yıllık ortalama kuru esas alındığında 2000- 2022 arasında toplanan deprem vergisi 38 milyar 227 milyon dolar ediyor. (AKP iktidarındaki deprem vergisi geliri ise 36.5 milyar dolara karşılık geliyor.) 38.2 milyar dolar 10 Şubat 2023 gününün Merkez Bankası kuru ile 720.2 milyar Türk lirası ediyor. AKP iktidarında toplanan 36.5 milyar dolar deprem vergisi ise 687.6 milyar liraya karşılık geliyor. Bu kaynak, her yılki ortalama konut maliyetlerine bölündüğünde 96 metrekare büyüklüğünde 1.3 milyon konut ediyor. Bu hesaplamalara, son depremden sonra içerdeki ve dışardaki kampanyalarla toplanan 120 milyar lira dolayındaki miktar da eklendiğinde, alınan vergilerin ve yapılan yardımların, depremzedelerin konut gereksinmelerinin kendilerinden para alınmadan karşılanabileceği ortaya çıkıyor. *** Burada elbette en önemli sorun, kaynak sorunu: İktidar yukarıdaki hesapta belirtilen paraları çoktan harcadığı için, bu konutların maliyeti şimdi nereden nasıl karşılanacak? Halkın zaten enflasyonla beli bükülmüş... Yeniden vergi ödeyecek hali yok. Dolayısıyla iktidar, bütçede, bu konutların maliyetini karşılayacak tasarruflara ve aktarmalara giderek, (yeni para da basmadan) bu maliyeti karşılamak zorunda! Bütçeden, sırf kendi yandaşlarını beslemek için yaptığı ödemeleri, tahsisleri, masrafları kıssa, özel bir fon oluşturabilir ve buraya yapacağı aktarmalarla yeterli kaynağı denkleştirebilir. Bütçe düzenlemeleri sonrasında hâlâ açık kalmışsa, sürekli ihale vererek zengin ettiği ve bu yetmiyormuş gibi milyarlık vergilerini affettiği, halkın “beşli çete” diye andığı, benim “Pamuk Prenses ve Yedi Cüceler” dediğim şirketlerin “deprem yardımları” ile bu açığı da kapatabilir. *** Bu iktidarın bu önerimi ciddiye alabileceğini sanmıyorum. Çünkü siyaset yapma gelenekleri sadece “Sosyal Devlet” anlayışına değil toptan “Demokratik, Laik ve Sosyal Hukuk Devleti” anlayışına karşı. Belki 14 Mayıs’tan sonra iktidara gelecek olanlar dikkate alabilirler diye yaptım önerimi! Not: 14 Mart Tıp Bayramı bütün sağlık çalışanlarına kutlu olsun.",https://www.cumhuriyet.com.tr/yazarlar/emre-kongar/depremzedelere-evleri-ucretsiz-verilmelidir-2060714
Emre Kongar,"Maslow, Kılıçdaroğlu ve sosyal devlet",16 Mart 2023 Perşembe,"Salı günkü yazımda “Sosyal Devlet depremzedeler için yaptığı konutları ücretsiz vermelidir” deyince, Neoliberalizme ve Neoemperyalizme koşullanmış zihinler (o kişiler öyle olmasalar bile) beni hemen fazla iyimser ve romantik olmakla hatta ütopyacılıkla suçladı. Oysa önerim son derece haklı ve haklı olduğu kadar gerçekçiydi de. Bakın neden haklı ve gerçekçiydi; gerekçelerimi aşağıda sıraladım. *** 1) Konut gereksinmesi, insanın en basit, en temel gereksinmelerinden biri olan güvenlik ihtiyacı ile ilgilidir. Bakın Maslow’un ünlü gereksinmeler hiyerarşisi ne diyor: 1. derece gereksinmeler: Fizyolojik gereksinimler (nefes alma, yemek, su, cinsellik, uyku) 2. derece gereksinmeler: Güvenlik gereksinimi (beden, iş, hukuk, aile, sağlık ve konut güvenliği) 3. derece gereksinmeler: Ait olma ve sevgi gereksinimi (arkadaşlık, aile, cinsel mahremiyet) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 4. derece gereksinmeler: Saygınlık gereksinimi (özgüven, başarı, kendine saygı, başkalarına saygı, başkaları tarafından saygınlık) 5. derece gereksinmeler: Kendini gerçekleştirme gereksinimi (erdemli, yaratıcı, sorun çözücü, önyargısız ve gerçekçi olmak) Maslow’a göre bireyin gereksinmeleri, bu hiyerarşi içindeki tatminler bağlamında insanın kişiliğini oluşturur. Dolayısıyla yeme, içme, uyuma, barınma gibi 1. ve 2. derecede gereksinmeler karşılanmadan, bireyin iyi bir yurttaş olması ve hem saygınlık hem de kendini gerçekleştirme etkinliklerinde yoğunlaşması çok zordur. İşte insanı doğaya ve başka insanlara karşı korumak için icat edilmiş olan devlet, felsefi ve ahlaki olarak da yurttaşlarının bu konudaki en temel gereksinmelerinden biri olan konut ihtiyacını karşılamakla yükümlüdür. Üstelik Türkiye Cumhuriyeti’nin Anayasası, bu devletin “Sosyal Devlet” olduğunu söylemektedir. *** 2) Ayrıca, yıkılan konutların sorumlusu sadece deprem değil, o konutların depreme dayanıksız olarak yapılmasına ve iskânına izin veren devlettir de. Kılıçdaroğlu, bir hesap uzmanı mesleği mensubu olarak... Eski Sosyal Sigortalar Genel Müdürü kimliğiyle... Benim yazımın çıktığı gün yaptığı ve aşağıda alıntıladığım Hatay konuşmasında... Devletin yıkılan binalardaki bu sorumluluğuna da işaret ederek... Tam bir “Sosyal Devlet” yanlısı lider olduğunun işaretini vermiştir. *** 3) Beni aşırı iyimserlikle ve ütopik olmakla suçlayanların hemen öne sürdükleri en önemli engel kaynak sorunudur. Bugünkü iktidar, konutların depremzedelere ilk iki yılı ödemesiz olmak kaydıyla, 20 yıl ve 10 yıl vadeli olarak krediyle satılmasını öngörüyor. Mevcut iktidarın bu önerisi ile konutların ücretsiz olarak verilmesi önerisi arasında devletin bu projeyi finansmanı açısından hiç de önemli bir fark yoktur. İlk iki yılı ödemesiz olmak kaydıyla 10 ve/veya 20 yıla yayılmış olan bu taksitli finansman, devlet tarafından, benim Salı günkü yazımda belirttiğim yöntemlerle başka iç ve dış kaynaklardan çok rahat sağlanabilir ve konutlar ücretsiz olarak depremzedelere verilebilir. *** Millet İttifakı’nın Cumhurbaşkanı adayı ve CHP lideri Kemal Kılıçdaroğlu Hatay’daki konuşmasında şöyle dedi: “Bir binanın yapımı için 23 imza gerekiyor. 23 imzanın hiçbirisinde konut ve dükkân sahibinin imzası yok, tamamı kamu. Bu güveni kamu veriyor. Şimdi diyorlar ki: ‘Size yer vereceğiz ama sizi borçlandıracağız, 20 yıl ödeyeceksiniz.’ Benim ne günahım var, o imzaları ben atmadım. Şimdi depremzedeyi borçlu çıkarıyorlar. Bütün vatandaşlarıma sözüm sözdür: Herkesin anahtarını teslim edeceğiz, 5 kuruş almayacağız.” *** Özetle, depremzedelere konutların ücretsiz olarak verilmesi önerim, sadece felsefi ve ahlaki olarak devletin görevi olduğu için değil... Aynı zamanda son derece gerçekçi ve uygulanabilir olduğu için de... Kemal Kılıçdaroğlu tarafından dile getirilmiştir. Bu konuda okurlarımın ve elbette politikacıların da görüşlerini bekliyorum.",https://www.cumhuriyet.com.tr/yazarlar/emre-kongar/maslow-kilicdaroglu-ve-sosyal-devlet-2061404
Emre Kongar,Devlet ve deprem,09 Şubat 2023 Perşembe,"Erdoğan/AKP iktidarı yirmi bir yılda, özellikle de 2007’de Gül Cumhurbaşkanı seçildikten sonra, devletin temelini oluşturan yargı mekanizmasını ele geçirdi... Yargı yoluyla, askeri, polisi, üniversiteyi, bağımsız devlet kurumlarını, medyayı kendi emrine aldı, bu kurumları çökertti... Ve sonunda “Cumhurbaşkanlığı Hükümet Sistemi” dediği, “Şahsım Devleti” rejimini kurdu... Ama çökerttiği devlet kurumlarının yerine yenilerini inşa edecek bilgisi, deneyimi ve de kadroları olmadığı için, bizzat kendisi, çökerttiği bu devletin enkazı altında kaldı. *** Depreme karşı önlem almak devletin görevidir: Kent planlaması yapmak... Yerleşim yerlerine, nerelerde nasıl inşaat yapılacağına karar vermek... İnşa edilecek binaların standartlarını belirlemek... Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ve bunları kurallara bağlayarak denetlemek... Devletin görevidir. Türkiye’de Devlet bu görevini köylerden kentlere büyük bir göç dalgasının yaşandığı 1950 yılından beri ihmal etmiş ve etmektedir. Hemen hemen her seçim döneminde “imar affı” adı altında yapılan oy avcılığı, plansız ve çürük inşaatları, kentlerimizin belirgin özelliklerinden biri haline getirmiştir. Deprem felaketiyle karşılaşan halk, devleti arar... Bu felakete karşı devletine sığınmak ister... Devleti yanında bulamayan halk, ona sitem eder. *** On ilimizi etkileyen 6 Şubat 2023 Kahramanmaraş/Pazarcık/Elbistan Depremleri... 1950’den bu yana yaşanan... Bütün kentleri avcuna alan kent yağmasının yarattığı gecekondulaşma sürecinin ürettiği plansız, programsız, denetimsiz yapılaşmanın kahredici sonuçlarını suratımıza çarpmıştır! Şu anda karşı karşıya olduğumuz sorun, depremin yarattığı yıkımın sonuçlarına karşı hızlı önlem almak sorunudur. Önce enkaz altında kalanların kurtarılması... Sonra yaralıların tedavisi... Daha sonra evleri yıkılanların hayati gereksinmelerinin karşılanması... Tam bir seferberlik ve eşgüdüm gerektirmektedir. Ne yazık ki “Şahsım Devleti”, enkaz altında kalanların kurtarılması konusunda, yeterli hızı yakalayamamış, gerekli çevik refleksi gösterememiş ve eşgüdümü sağlayamamıştır. Üstelik, önce “Parti Devleti” ve sonra “Şahsım Devleti” haline getirdikleri devletin, deprem felaketi karşısında yetersiz kalmasından dolayı yapılan sitemleri, eleştirileri, partisel ve kişisel olarak almakta, devlet kurumlarını, bu sitemleri ve eleştirileri yapanları cezalandırmak için kullanmaktadır. Özetle bu iktidar hem devleti kişiselleştirmiş hem deprem karşısında yeterli hızda ve çeviklikte bir refleks gösterememiş, hem de sitemleri, eleştirileri ve önerileri kişisel olarak algıladığı için susturmaya yönelmiştir. Yirmi birinci Yüzyıl’da “Şahsım Devleti”nin çelişkisi ve çıkmazı işte tam da bu noktadadır: Hem devlet yönetiminde, özellikle de doğal felaketler karşısında karar almakta ve uygulamakta yetersiz kalır hem de devlete yönelen eleştiri ve önerileri kişisel olarak algıladığı için bunları yapanları cezalandırmaya, medyayı susturmaya kalkar!",https://www.cumhuriyet.com.tr/yazarlar/emre-kongar/devlet-ve-deprem-2049755
Emre Kongar,Bir kahraman: Alev Şahin,17 Şubat 2023 Cuma,"Alev Şahin, Düzce Çevre ve Şehircilik İl Müdürlüğü’nde mimardı. 2016 yılında, şehirde yaptığı denetimlerde, inşa ettiği binalarda kalitesiz beton kullanan firmalara ceza kesti ve (FETÖ’cü olduğu iddia edilen) bir firmanın şikâyeti üzerine 6 Ocak 2017 tarihinde Kanun Hükmünde Kararname ile mesleğinden ihraç edildi! Bunun üzerine Düzce kent merkezinde oturma eylemi başlattı; elindeki pankartta şöyle yazıyordu: Katil, Hırsız, Darbeci Değilim İŞİMİ, EKMEĞİMİ GERİ İSTİYORUM Mimar Alev Şahin Bu eyleminden dolayı 235 kez gözaltına alındı ve kendisine “Kabahatlar Yasası”na muhalefetten 100’e yakın, toplam 67 bin lira, idari para cezası kesildi. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte ne denli haklı ve kahraman olduğunu ancak şimdi anladığımız Mimar Alev Şahin @alevsahin81 adlı Twitter hesabından bir bina inşaatındaki sorumluları anlattığı, aşağıda özet olarak alıntıladığım bir tweet dizisi yayımladı. 1) İmar planları ile kentin neresinin konut, neresinin yeşil alan, neresinin sağlık, eğitim amaçlı kullanılacağı belirlenir. Kent planlaması Şehir Plancılarının meslek alanı içerisinde. (Yapılması ve kabulü politikacıların sorumluluğunda E.K.) 2) Örnek yapımız konut olsun. İlgili mevzuatlar doğrultusunda yapının tasarımı, kaç katlı olacağı, çekme mesafeleri vb. doğrultusunda mimar tarafından mimari proje çizilir, imzalanır. 3) Zeminin yapısı jeoloji mühendisleri tarafından incelenir, raporlanır, imzalanır. Hazırlanan Zemin Etüdü inşaat mühendislerinin yapının taşıyıcı sistemini projelendirmesi için kanun niteliğindedir. 4) Kolon, kiriş, döşeme ve temelin büyüklüğü, biçimi, betonun sınıfı, demirin cinsi, sayısı, nasıl bağlanacağı yani yapının omurgası inşaat mühendisleri tarafından hesaplanır, mimari projeye göre yerleştirilir, çizilir, statik proje imzalanır. 5) Zemin Etüdü, Mimari Proje, Statik Proje, Mekanik Proje ve Elektrik Projesi belediyeye teslim edilerek ruhsat alınır. Ruhsatta proje sahiplerinin ve denetleyenlerin de imzası olur. 6) Kamu binalarını ÇŞB ya da ilgili bakanlık teknik personeli, dışındakileri özel yapı denetim şirketleri denetler ve fenni mesul olarak sorumluluk alır. 7) Yapı oturabilir hale gelince belediyeden ya da özel idareden yapı iskân belgesi alınır. 8) Kamu binalarının projesine ve tekniğine uygun yapılıp yapılmadığını kamu teknik personeli, diğerlerini yapı denetim şirketi denetler. 9) Yapıdaki malzeme (betondan demire, tuğladan cama kadar hepsi) belgelenir, denetim raporları tutulur, dosyasına konur. Ruhsat verenden iskân verene kadar herkes silsile yoluyla yapıdan yasal olarak sorumludur. 10) Yapı denetimi sırasında mutlaka betondan numune alınıp dayanım testine tabi tutulur. Özel beton laboratuvarları aracılığıyla testler yapılır. Çelik yapı ise kaynak noktalarının röntgeni alınır, çelik dayanımı test edilir. 11) ÇŞB yapı denetim şirketlerini, beton laboratuvarlarını, yapı malzemesi üreticilerini (beton, çimento, taş, kum dahil) de denetler. İdari yaptırım, şirketi kapatma, yasaklama yetkisine sahiptir. Yapıda kullanılan malzemenin üreticileri de taşeron firma da yetki alanları oranında sorumluluk taşır. 12) Ayrıca tüm bu süreci belirleyen mevzuatı çıkaran, çarkın nasıl döneceğini, denetimin nasıl yapılacağını belirleyen yasa koyucular (yani politikacılar. E.K.) da sorumluluktan kaçamaz. Bilirsiniz bozuk düzende sağlam çark olmaz. 13) Son söz; betonu değil vatanı sevin, parayı değil halkı sevin! *** Mücella Yapıcı... Tezcan Karakuş Candan... Alev Şahin... Kamu yararını savunurken cezalandırılan mimarların arasından sadece bazı isimler... Onları unutmayalım!",https://www.cumhuriyet.com.tr/yazarlar/emre-kongar/bir-kahraman-alev-sahin-2052514
Emre Kongar,İktidarın seçim açmazları,23 Şubat 2023 Perşembe,"Kendi yarattığı “Şahsım Devleti” karabasanının üstüne gelen doğal deprem yıkımını, siyasal, sosyal ve ekonomik bir felakete dönüştüren bu iktidardan kurtulmanın yolu hiç kuşkusuz seçimdir. Şimdi ilk soru şu: Seçim ne zaman ve nasıl olacak? *** Seçimle ilgili olarak araştırma kuruluşlarının açığa çıkardığı ve herkesin öğrendiği bir gerçek var: İktidar çok büyük bir ihtimalle bu seçimi kaybedecek. O zaman, yukarıdaki soru bir başka biçime dönüşüyor: İktidar kaybedeceği bu seçimi ne zaman ve nasıl yapacak? Mevcut Anayasa ve yasalar çerçevesinde olaya bakıldığında birkaç belirleyici hüküm var. *** 1) Seçim, Anayasa’ya göre zamanında yapıldığında Erdoğan aday olamıyor; çünkü bugüne kadar iki kez seçildi. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Bu konudaki Anayasa hükmü şöyle: “MADDE 101 Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir.” *** 2) Seçimin erken bir tarihte yenilenerek, örneğin 14 Mayıs’ta yapılabilmesi ve bu yolla Erdoğan’ın aday olabilmesi için gerekli olan Meclis kararı ancak muhalefetin desteği ile alınabiliyor. Bu konudaki Anayasa hükmü de şöyle: “MADDE 116 Türkiye Büyük Millet Meclisi, üye tamsayısının beşte üç çoğunluğuyla seçimlerin yenilenmesine karar verebilir. Bu halde Türkiye Büyük Millet Meclisi genel seçimi ile Cumhurbaşkanlığı seçimi birlikte yapılır. Cumhurbaşkanının seçimlerin yenilenmesine karar vermesi halinde, Türkiye Büyük Millet Meclisi genel seçimi ile Cumhurbaşkanlığı seçimi birlikte yapılır. Cumhurbaşkanının ikinci döneminde Meclis tarafından seçimlerin yenilenmesine karar verilmesi halinde, Cumhurbaşkanı bir defa daha aday olabilir.” *** 3) Seçimin ileri bir tarihe ertelenmesi de olanaklı değil; çünkü ülke savaşta değil. Bu konudaki Anayasa hükmü de şöyle: “MADDE 78 Savaş sebebiyle yeni seçimlerin yapılmasına imkân görülmezse, Türkiye Büyük Millet Meclisi, seçimlerin bir yıl geriye bırakılmasına karar verebilir.” *** Özet olarak, Anayasa’ya göre: 1) Seçim ertelenemiyor. 2) Erdoğan, zamanında yani 18 Haziran’da yapılabilecek bir seçimde aday olamıyor. 3) Seçimin erkene alınması yani aday olabilmesi için alınacak olan Meclis kararı konusunda da iktidarın, muhalefetin desteğine gereksinmesi var. *** Oysa iktidar Anayasa’nın bu kesin ve net hükümlerine karşı depremden önce, hem Erdoğan’ın üçüncü kez adaylığı hem de seçimin 14 Mayıs tarihinde yapılacağı konusunda kesin bir irade beyanında bulundu. Bu irade beyanı hukuki bir karara dönüştürülemeden önce deprem oldu ama deprem felaketi, iktidara bu beyanlarından geri dönmek olanağı da veremiyor. Ayrıca iktidarın, bu felaket karşısındaki tutum ve davranışı dolayısıyla, seçimi kaybetme olasılığı daha da arttı. Dolayısıyla iktidar, hem seçim tarihi hem de adaylık konularında: Anayasa’ya aykırı uygulamalar yapacağına ilişkin beyanlarıyla hâlâ bağlı görünüyor... Ve seçimi kaybetme olasılığı daha da yükseldi. *** Bu durumda esas soru şu biçimi alıyor: Seçimde iktidarını kaybedecek olan bir yönetimin... Anayasa’ya aykırı olarak alacağı seçim tarihi ve adaylık kararlarına: Kim, hangi yargıç, hangi kurum aracılık yapmaya, gerekçe oluşturmaya... Yani Anayasa suçu işlemeye cesaret edebilir?",https://www.cumhuriyet.com.tr/yazarlar/emre-kongar/iktidarin-secim-acmazlari-2054402
Emre Kongar,"Vicdan, ahlak, namus ve şeref!",03 Şubat 2023 Cuma,"Kimdir o ahlaksız... Kimdir o namussuz... Kimdir o şerefsiz kişi? *** O ahlaksız... O namussuz... O şerefsiz kişi... VİCDANSIZ olan kişidir: Çünkü VİCDANSIZ olan kişinin ne ahlakı vardır ne namusu ne de şerefi! *** Ahlak, namus ve şeref, bir kişinin, belli ilkeler, değerler, tutum ve davranışlar bağlamında, toplum tarafından değerlendirilmesine ilişkin kavramlar ve terimlerdir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Buna karşılık VİCDAN, insanın kendi kendisinin tutum ve davranış ilkelerinin, değerlerinin toplamı, yani ahlak, namus ve şeref çerçevesinde kendi kendisini değerlendirmesidir. Bir başka deyişle, ahlak, namus ve şeref kavramları toplumsaldır. VİCDAN ise bireyseldir, kişiseldir... *** Ama VİCDAN da bütün öteki ahlak, namus ve şeref kavramları gibi, bireye toplumdan gelir: Aileden... Kitle iletişim araçlarından... Arkadaş gruplarından, komşulardan, mahalleden, sokaktan... Okuldan... İşyerinden... Ünlü sanatçı, sporcu, yazar gibi rol modellerinden... Devleti yöneten rol modellerinden... Siyasette lider olan rol modellerinden. *** VİCDAN, insanın yüreğindedir... VİCDAN, insanın beynindedir... VİCDAN, insanın bütün hücrelerindedir... VİCDAN, insanın başka insanlar tarafından biçimlendirilişi sırasında zihnine, kalbine, bütün hücrelerine kazınmıştır! *** VİCDANSIZ insanın sözüne güvenilmez... Çünkü VİCDANSIZ insan yalancıdır. VİCDANSIZ insanın yeminine inanılmaz... Çünkü VİCDANSIZ insanın mukaddes kimliği, mukaddes değerleri yoktur. *** VİCDANSIZ insan yargıç olmaz... VİCDANSIZ insan savcı olmaz... VİCDANSIZ insan avukat olmaz... VİCDANSIZ insan polis olamaz... VİCDANSIZ insan jandarma olamaz... VİCDANSIZ insan bekçi olamaz... Çünkü bütün bu görevler VİCDAN gerektirir. *** VİCDANSIZ insan doktor olamaz... VİCDANSIZ insan hemşire olamaz... VİCDANSIZ insan sağlık personeli olamaz... Çünkü bütün bu görevler de VİCDAN gerektirir. *** VİCDANSIZ insan öğretmen olamaz... VİCDANSIZ insan eğitimci olamaz... Çünkü VİCDANSIZ insan, çocukları ya da başka insanları eğitemez. *** VİCDANSIZ insan karanlığı sever... VİCDANSIZ insan karanlıkçı, (obskurantist) karartmacıdır... VİCDANSIZ insan aydınlığı sevmez... VİCDANSIZ insan aydınlanmayı sevmez... VİCDANSIZ insan kültürü, sanatı, bilimi, aklı sevmez... VİCDANSIZ insan şeffaflığı sevmez... VİCDANSIZ insan hukuku, adaleti sevmez... VİCDANSIZ insan başka insanları, hayvanları, toplumu ve doğayı da sevmez. *** VİCDANSIZ insan korkaktır... VİCDANSIZ insan zalimdir... VİCDANSIZ insan çıkarcıdır... VİCDANSIZ insan sahtekârdır. *** VİCDANSIZ insanların en büyük kötülüğü, toplumun ahlak, namus ve şeref kavramlarını da yozlaştırmalarıdır! *** Ben önümüzdeki seçimlere giderken, seçmenin VİCDANINA inanıyor ve güveniyorum.",https://www.cumhuriyet.com.tr/yazarlar/emre-kongar/vicdan-ahlak-namus-ve-seref-2027763
Emre Kongar,17 maddede depremin siyasette açığa çıkardıkları,21 Şubat 2023 Salı,"6 Şubat depremi, zaten bilinen ama, ya iktidar baskısından dolayı pek konuşulamayan ya da kanıksanmış oldukları için artık gündemden düşmüş olan birtakım siyasal gerçekleri yeniden gündeme getirdi. Bu acı gerçekleri madde madde şöyle özetlemek olanaklı: 1) “Şahsım Devleti” rejimi, hızlı ve etkin karar alamamaktadır. 2) “Şahsım Devleti” rejimi, liyakat, bilgi ve beceri bakımından çok yetersiz kadrolara sahiptir. 3) “Şahsım Devleti”nin aldığı kararlar ya yanlış olmakta veya yetersiz kalmaktadır. 4) “Şahsım Devleti”, kendi içinde danışma, denetim ve özeleştiri mekanizmalarına sahip değildir. 5) Bu nedenle de ne yanlışlarını düzeltebilme ne eksiklerini tamamlayabilme ne de gelişme ve kendini yenileyebilme olanağı vardır. 6) Ekonomik ve toplumsal sorunları çözemeyen iktidar gittikçe derinleşen ve büyüyen bu sorunları gizlemek için baskı ve sansür mekanizmalarını devreye sokmakta, baskı ve sansür arttıkça sorunlar da derinleşmektedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 7) Bu sarmal, iktidar değişinceye kadar, hem toplumun sorunlarının şiddetlenmesine ve hem de baskıların, sansürün artmasına yol açacak, toplumun ödediği bedeli yükseltecektir. 8) Örneğin bu satırlar yazıldığı sırada TELE1 televizyonunun ekranı haksız ve hukuksuz bir kararla, 23-24-25 Şubat 2023 tarihlerinde yeniden karartılmış, halkın haber alma özgürlüğü sakatlanmıştır. 9) Deprem felaketi, yurttaşların çok yüksek enflasyondan dolayı yaşadıkları sıkıntıları birdenbire çok artırmış, bu sıkıntıların karşısında “Şahsım Devleti”nin yetersizliğini iyice açığa çıkarmış ve böylece, yaklaşan seçimlerde iktidarın değişme olasılığını iyice yükseltmiştir. 10) Merkezi iktidarın refleks yavaşlığını ve yetersizliğini muhalif partilerin yerel yönetimleri ve bizzat kendileri telafi etmişlerdir. 11) CHP’nin hem komşu hem de büyükşehir belediyeleri derhal deprem bölgesine ulaşmışlar ve merkezi iktidarın eksikliğini bir ölçüde de olsa gidermeye çalışmışlardır. 12) Bu bağlamda CHP’li büyükşehir belediyelerinin deprem bölgesine çok hızlı ve çok etkin hizmet sağlayabildikleri kamuoyu tarafından gözlenmiştir. 13) HDP ve İYİ Parti de bütün örgütleriyle deprem bölgesine ulaşmış ve birçok gereksinmeyi karşılamışlardır. 14) SOL Parti, TKP, TKH, TİP gibi sosyalist partiler de depremzedelere hemen ulaşmışlar, çok organize hizmetler sunmuşlardır. 15) Kemal Kılıçdaroğlu, iktidarın bütün gönüllü yardımları ve hizmetleri tek bir merkezin denetimine tabi tutmak istemesini ve bu nedenle ortaya çıkacak gecikme ve engellemeleri önlemek için tam zamanında ve çok sert bir biçimde tepki vererek yardımların ve hizmetlerin deprem bölgesine zamanında ulaşmasını sağlamıştır. 16) Yine Kılıçdaroğlu, deprem bölgesindeki yetersizliklerin eleştirilmelerini önlemek isteyen ve bu amaçla “Siyaset yapmayın” diyenlere karşı “siyaset yapmanın” gerçek anlamını ve ne demek olduğunu anlatmıştır. 17) Ve bütün bunlara ilave olarak İktidar, depremi bahane ederek seçimleri de ertelemeye niyetlenmiştir. Bu ihtimal, iktidarı değiştirmek isteyen seçmenler ve muhalefet partileri tarafından büyük bir tepkiyle karşılaşmıştır.",https://www.cumhuriyet.com.tr/yazarlar/emre-kongar/17-maddede-depremin-siyasette-aciga-cikardiklari-2053741
Emre Kongar,Politikacının sorumluluğu,16 Şubat 2023 Perşembe,"Deprem olayının bir “milli felakete” dönüşmesinin gerçek sorumlusu, ülkenin azgelişmişliğini istismar eden fırsatçı politikacılardır. Bir ülkenin, özellikle de bir azgelişmiş ülkenin politikacısı ülkesini ileri götürmek, halkının güvenliğini ve refahını yükseltmekle yükümlüdür. Türkiye’nin ve bütün azgelişmiş ülkelerdeki politikacıların sorunu, ülkelerini bu azgelişmişlik kapanından kurtarmak için çaba göstermek yerine, bu azgelişmişliği kendilerini zenginleştirmek ve iktidarlarını sürdürmek için bir fırsat olarak kullanmalarında yatar. *** Yıkılan binalardan kim sorumludur? Görünüşte elbette onu yapan müteahhit! Peki: 1) O müteahhide, müteahhit olma hakkı, müteahhitlik yapma izni veren... 2) O müteahhide o belirli bölgede, o belirli arsada, inşaat yapma yetkisi veren... Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet 3) O inşaatı denetleyen... 4) O inşaatı kabul eden... 5) O binaya iskân izni veren... 6) Yasalara ve yönetmeliklere aykırı olarak inşa edilmiş olan binalara, oy avcılığı yaparak “imar affı” ile yasallık kazandıran... 7) Bu arada bütün bu hukuksuzluklara rüşvet alarak göz yuman... Hiç mi sorumlu değildir? *** Elbette fay bölgesinde, kırılma hattı üzerinde inşaata izin veren, kent planlaması yapmayan, müteahhidin yeterliliğini, yaptığı inşaatın depreme dayanıklılığını, yasalarla, yönetmeliklerle ve denetimle sağlamayan/sağlayamayan, merkezi iktidar ve yerel yönetim asıl sorumludur. Peki merkezi iktidar ve yerel yönetim kim tarafından belirlenir ve denetlenir? “Seçilmiş politikacı” tarafından! O halde görünürde sorumlu olan müteahhidin arkasındaki gerçek sorumlu “seçilmiş politikacı”dır. Ülkesini azgelişmişlik kapanından kurtarmaya çalışmayan... Ona bilimin ve aklın yolunda hizmet etmeyen... Bilimin, aklın ışığında, temel hak ve özgürlükler açısından, teknolojik ve ideolojik gelişme bakımından, toplumun ilerisinde değil gerisinde konumlanan ve toplumu zaman içinde ileriye doğru değil, geriye doğru biçimlendirmeye çalışan... Üstelik, toplumun azgelişmişliğini, hem din gibi milliyet gibi mukaddes kimlik değerlerini istismar ederek hem de rüşvetle, yolsuzluklarla besleyerek sabitlemeye yönelen... Bu azgelişmişlikten, kendi iktidarı, kendi zenginliği için yararlanan “seçilmiş politikacı”... Bu deprem olayının bir “milli felakete” dönüşmesinin asıl sorumlusudur. *** “Seçilmiş politikacı”nın sorumluluğunu tartışmak elbette “siyaset yapmaktır”: Dolayısıyla, deprem olayının bir “milli felaket”e dönüşmesini irdelerken elbette “politika yapacağız”, elbette “seçilmiş politikacı” olan iktidarı eleştireceğiz... Ve kararımızı elbette sandıkta belirteceğiz!",https://www.cumhuriyet.com.tr/yazarlar/emre-kongar/politikacinin-sorumlulugu-2052198
Emre Kongar,Eşgüdümü koordine etmek,10 Şubat 2023 Cuma,"Sevgili okurlarım, felaket zamanlarında bir ülkedeki “eşgüdümü koordine etmek” hiç de kolay bir iş değildir. Ben Okyanusya devletindeki “eşgüdümü koordine etmek” hizmetlerini inceledim ve Orwell’in bile bilmediği birtakım ilkelere, uygulamalara ulaştım. *** Önce ülkeye egemen olan rejimin ideolojisinin genel ilkelerini belirlemelisiniz: 1) “En Büyük Birader”, her şeyi, herkesten iyi bilir. 2) “En Büyük Birader”, herkesi, her an her yerde izler. 3) “En Büyük Birader”in onaylamadığı hiçbir karar verilemez, hiçbir uygulama yapılamaz. *** İlk olarak, her hizmet biriminin başına o hizmetle hiç ilgisi olmayan ama “En Büyük Birader”e yürekten bağlı, ona biat eden birisini yetkili olarak atayacaksınız ki rejim yara almasın. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Örneğin bir bilim ve araştırma kurumunun başına hayvanat bahçesi müdürünü getireceksiniz. Ya da afetlerle mücadele biriminin başına bir ilahiyatçıyı tayin edeceksiniz. *** Şimdi artık sıra, bu ilk hizmet birimleri arasındaki “eşgüdümün koordinasyonu” ilkelerine geldi: 1) Felaket zamanlarında “En Büyük Birader”e bağlı olan emir komuta zinciri asla zedelenmemeli, en küçük bir yardım faaliyeti bile, onun onayına bağlanmalı, ondan doğrudan izin alınmadan hiçbir yere, hiçbir konuda yardım yapılmamalıdır. Esas olan rejime ve “En Büyük Birader”e olan sadakatin korunmasıdır; kararların geç alınması önemli değildir. 2) Felaket zamanlarında bütün ülkedeki, “EŞgüdümün KOordinasyonu”nu sağlamak için doğrudan doğruya “En Büyük Birader”e bağlı, ondan emir alan “EŞKO” adıyla bir örgüt kurulmalıdır. 3) EŞKO’nun başına “En Büyük Birader”e biat etmiş, iyi dini eğitim almış olan bir mürit getirilmelidir. 4) Ülkedeki bütün arama kurtarma etkinlikleri ve yardımlar, sadece EŞKO tarafından ve yalnızca onun kanalından yapılmalıdır. 5) EŞKO’ya eleştiri yapanların yıkıcı etkilerine izin verilmemeli, eleştirilerin engellenmesi için bütün iletişim kanalları ve sosyal medya olanakları kısıtlanmalı, insanların birbirleriyle her türlü iletişimi engellenmelidir. *** EŞKO yukarıdaki kurallara uymadığı, yani “eşgüdüm koordine edilemediği” zaman neler olur? 1) EŞKO yani devlet, felaketin ilk günlerinde felaketzedelere erişemez, yardım edemez, kurtarılabilecek olanlar kurtarılamaz ve ölümler çok fazla olur. 2) Ülkenin ve hatta dünyanın her yerinden yollanan araçlar, gereçler, uzmanlar, insanlar, yiyecek, içecek, ilaç, battaniye, çadır, konteyner gibi yardımlar, felaket sahalarına, felaketzede insanlara hemen ulaşamazlar. 3) Enerji, iletişim, ulaşım, ısınma, yemek, gereksinmeleri karşılanamaz. Sonuç olarak, yabancı ülkelerin, devletin, iktidar dışındaki belediyelerin, gönüllü kuruluşların, siyasal partilerin, halkın yardımlarının zamanında, derhal felaket bölgelerine ulaşması engellenir... VE FELAKETZEDELER, DOĞAL FELAKETE EK OLARAK, “EŞGÜDÜMÜN KOORDİNASYONSUZLUĞU” SONUCUNDA, YAPAY BİR FELAKETE DE KURBAN EDİLİR.",https://www.cumhuriyet.com.tr/yazarlar/emre-kongar/esgudumu-koordine-etmek-2050170
Emre Kongar,Deprem öldürmez Kim öldürür?,07 Şubat 2023 Salı,"Bu korkunç yıkım karşısında bilgi veren ve yorum yapan en üst düzeydeki yetkililer sözlerini “Deprem öldürmez, bina öldürür” diyerek bitirdiler. Esas olarak doğru söylüyorlar ama binalar nasıl cinayet işliyor diye bakmak gerekmez mi! Ben deprem dolayısıyla bina kılığında gezen gerçek katilleri sıralayayım: 1) Cehalet... 2) Kadercilik... 3) Açgözlülük... 4) Kent yağması... 5) Arsa yağması... 6) Denetimsizlik... 7) Rüşvetçilik... 8) Plansızlık... *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu katiller nasıl egemen olur: Siyaset hizmet için değil, zenginleşmek için yapılır... Kent yağması, arsa spekülasyonu en hızlı ve en etkili zenginleşme aracıdır... Ulusal ve yerel politikacılar kent ve arsa yağması yaparlar... Müteahhitler çürük ve kötü malzeme kullanırlar... Yöneticiler denetim yapmazlar... Halk eğitimsizdir... Ahlak yozlaşmıştır... Herkes paragöz olmuştur... *** Bütün bu katiller “Azgelişmişlik” örtüsü altına saklanır: Azgelişmiş toplumlarda eğitim, bilimsel değil, dinseldir... Azgelişmiş ülkelerde eğitim, sorgulayıcı değil, dogmatiktir... Azgelişmiş ülkelerde politikacılar toplumun çıkarlarını değil, kendi ceplerini düşünürler... Azgelişmiş ülkelerde, Demokratik Toplum Örgütleri değil, tarikatlar ve cemaatler Sivil Toplum Örgütü diye öne çıkar, resmi örgütleri etkilerler... Azgelişmiş ülkelerde, binalar depreme dayanıklı olarak değil, en düşük maliyetle, en yüksek kâr getirecek biçimde yapılır... Azgelişmiş ülkelerde inşaatları denetleyecek olan makamlar işlerini yapmazlar... Azgelişmiş ülkelerde kurallara uymayanlar cezalandırılmazlar... *** Özetle... Evet deprem öldürmez... Aslında bina da öldürmez... O katil gibi görünen, gösterilen binanın arkasındaki “azgelişmiş insan”, “azgelişmiş politikacı” ve “azgelişmiş müteahhit” öldürür!",https://www.cumhuriyet.com.tr/yazarlar/emre-kongar/deprem-oldurmez-kim-oldurur-2048972
Emre Kongar,Deprem sonrası önlemler,19 Şubat 2023 Pazar,"Sevgili okurlarım, elbette haksızlığa, hukuksuzluğa uğrayanları, hasta, yaşlı, hamile, lohusa mahkûmları, annelerinin yanındaki bebekleri, çocukları unutmadım. Ama bugünlerde deprem felaketi üzerine yazmayı sürdürüyorum. *** Ülkemizdeki bütün felaketlerin bedelini en çok işçi sınıfı öder: Enflasyon felaketi yaşanır... En büyük gelir kaybı işçilerin sırtına biner. Deprem felaketi yaşanır... En büyük kayıpları işçiler yaşar. Elbette 6 Şubat 2023 depremleri sonrasında da emekçi sınıflara yönelik olan bu sömürü düzeni artarak sürme eğilimindedir. Bu sömürü düzenine karşı olan Devrimci İşçi Sendikaları Konfederasyonu DİSK “Deprem Sonrası Alınması Gereken Acil Sosyal Politika Önlemleri” başlığı altında bir dizi öneride bulundu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu önerileri 21 madde halinde kamuoyunun dikkatine sunuyorum. (Metnin tamamına http://disk.org.tr adresinden ulaşılabilir) *** 1) Depremzedelere yaşamlarını sürdürmek ve yeniden kurabilmek için doğrudan veya dolaylı çeşitli kamusal destekler sağlanmalıdır. 2) Depremzedelerin elektrik, su, doğalgaz ve iletişim fatura borçları silinmelidir. 3) Depremzedeler bu hizmetlerden bedelsiz yararlanmalıdır. 4) Depremzedelerin vergi borçları ile kredi kartı ve ihtiyaç, konut ile taşıt kredi borçları silinmelidir. 5) Depremzedelere yeterli kira ve ev eşyası desteği sağlanmalıdır. 6) Depremde hayatını kaybedenlerin hak sahiplerine prim ödeme ve çalışma süresi koşulları aranmaksızın ölüm aylığı bağlanmalıdır. 7) Deprem sebebiyle meslekte kazanma gücünün en az yüzde 60’ını kaybedenler prim ve sigorta süresi şartı aranmaksızın malul sayılmalı ve malullük sigortasından aylık bağlanmalıdır. 8) Depremden zarar görmüş işçilerin korunması için derhal işten çıkarma (fesih) yasağı getirilmelidir. 9) Depremzede işsizler önkoşul aranmaksızın işsizlik ödeneğinden yararlanmalıdır. 10) Deprem bölgesinde kısa çalışma ödeneği önkoşulsuz verilmelidir. 11) Deprem nedeniyle işten ayrılmak isteyen depremzedelerin kıdem tazminatı ödenmelidir. 12) Afetle mücadele kapsamında yeni istihdam yaratılmalı ve işverenlere afetzede çalıştırma yükümlülüğü getirilmelidir. 13) Enkaz kaldırma çalışmaları sırasında işçi sağlığı ve halk sağlığı kurallarına uyulmalıdır. 14) Güvenli konutlar oluşturuluncaya kadar depremzedeler geçici olarak konaklama tesisleri ile uygun kamu tesislerine yerleştirilmelidir. 15) KYK yurtlarında üniversite öğrenimine devam eden öğrenciler barınmaya devam etmelidir. 16) Uzaktan eğitime geçmeye zorlanan üniversite öğrencilerinin öğrenimlerine örgün olarak devam etmesi sağlanmalıdır. 17) 17 Ağustos 1999 depremi sonrasında olduğu gibi, deprem bölgesinde uygun ders alanı tahsis edildikten sonra eğitim-öğretim sürdürülmelidir. 18) Deprem sonrası kurulan yaşam alanları kadın ve çocuk depremzedeler için güvenli olmalıdır. 19) Deprem bölgesindeki çocuklara yönelik destek hizmetleri acilen oluşturulmalıdır. 20) Çalışma hayatındaki kadın depremzedelere yönelik özel önlemler alınmalıdır. 21) Deprem sonrası artacak yoksulluk nedeniyle kadın ve çocukların uğrayabilecekleri şiddet ve istismara yönelik özel önlemler hayata geçirilmelidir. *** DİSK’in genel yaşam koşullarına ve iş yaşamına ilişkin bu ACİL önerileri hiç kuşkusuz çok önemli ve anlamlıdır. Dilerim, “Şahsım Devleti” rejimi hiç olmazsa bu felâket günlerinde: Emekçi örgütlerine, medyaya ve muhaliflerine karşı nefret söylemleri kullanmaz... Düşmanlaştırıcı politikalar izlemez... Partizanlık, ayrımcılık ve dışlayıcılık yapmaz... Ve DİSK’in bu önerilerini ivedilikle uygular! Üç önemli kaybımız var: Ressam Turan Erol. Yazar Hikmet Altınkaynak. Hukukçu Vural Savaş. Hepsinin anısı önünde saygıyla eğiliyorum.",https://www.cumhuriyet.com.tr/yazarlar/emre-kongar/deprem-sonrasi-onlemler-2053135
Emre Kongar,Depremle ilgili doğru ve yanlış haberler,12 Şubat 2023 Pazar,"6 Şubat 2023’te saat 04.17’de Kahramanmaraş’ın Pazarcık ilçesinde 7.7 büyüklüğünde bir deprem oldu. Deprem Gaziantep, Hatay, Osmaniye, Adıyaman, Şanlıurfa, Diyarbakır, Malatya, Kilis ve Adana olarak on ilimizi etkiledi. Saat 13.24’te Kahramanmaraş’ın Elbistan ilçesinde 7.6 büyüklüğünde ikinci bir deprem daha oldu. Sosyal Medya’da bu depremler hakkında birçok haber dolaştı. Önce bildiğimiz gerçekleri özetleyelim: 1) İletişim, ulaşım ve eşgüdüm sağlanamadı; hazırlıksız yakalanan AFAD ve öteki resmi arama kurtarma ekipleri deprem bölgelerine yeterince hızlı olarak yetişemedi ve çok değerli iki-üç gün kaybedildi. 2) AFAD Afetlere Müdahale Genel Müdürü İsmail Palakoğlu’nun İlahiyat Fakültesi mezunu olması eleştirildi. 3) Yardımların sadece AFAD kanalıyla yapılması istendi ama AFAD’ın yetersiz kalması üzerine bu isteğe uyulmadı ve bu sayede çok can kurtarıldı. 4) Muhalif siyasal partiler, özellikle CHP’li büyükşehir belediyeleri ve gönüllü kuruluşlar yardım için seferber oldular ve büyük hizmetler yaptılar. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet 5) Dünyanın çeşitli ülkelerinden para, malzeme ve arama kurtarma uzmanları yollandı. 6) İktidar bütün yardımları ve arama kurtarma çalışmalarını kendi kanalıyla yapmak ve yapılanları da kendi örgütlerine mal etmek için ciddi bir iletişim mücadelesine girişti ama başarılı olamadı. 7) Depremin ikinci gününde enkaz altındakilerin yardım istemek için kullandıkları en önemli kanal olan Twitter, 9.5 saat kısıtlandı ve yardım çabaları bu nedenle ciddi biçimde engellendi. 8) Kamu binalarının yıkılması moral bozdu. 9) İktidar 9 Şubat günü üç ay süreyle on ilimizde Olağanüstü Hal ilan etti. 10) Deprem bölgelerinde yağma ve soygun haberleri gelmeye başladı, TELE 1 ekibi otomobil içinde uyurken kameraları çalındı; salgın hastalıklardan korkuluyor. 11) TSK, felaket bölgesine çok geç yollandı. 12) İktidar, deprem konusunda yaptıkları yorumlar nedeniyle, TELE 1 Genel Yayın Yönetmeni Merdan Yanardağ ve gazeteci Enver Aysever hakkında “Halkı kin ve düşmanlığa alenen tahrik” suçundan resen soruşturma başlattı. Yanardağ, adli kontrol ve yurtdışı yasağı ile serbest bırakıldı. 13) Sadece kimliği saptananların sayıldığı belirtildiği için, her gün hızla artan ve depremden beş gün sonra 20 binin üstüne çıkan vefat sayılarının gerçeği tam yansıtmadığı öne sürüldü; vefat edenlerin kimliklerinin belirlenmeleri konusunda kamuoyunda tepkiler oluştu. 14) Deprem bölgelerindeki iletişim, ısınma, barınma, tuvalet sorunları ve çadır eksikliği hâlâ devam ediyor; hâlâ ulaşılamayan köyler var. Bunlar herkesin bildiği ve gerçekliğinden kimsenin kuşku duymadığı haberler. *** Bir de Sosyal Medyada kullanılan yalan ya da tartışmalı haberler var. “Doğruluk Payı” adlı sitede bu konuda yayınlanan sonuçların bazıları şöyle: (https://www.dogrulukpayi.com/bulten/6-subat-2023-depreminde-yayilan-yanlis-bilgiler-uzerine) 1) “Katar, 2022’nin son aylarında gerçekleşen Dünya Kupası gelirinin Türkiye ve Suriye’ye verileceğini ilan etti” haberi yanlış. Doğru haber sadece 2023 Katar Kupası’nın iki yarıfinal maçı bilet gelirleri verilecek. 2) Avusturyalı arama kurtarma ekibinden bir kişinin konuşmasında “Avusturyalı arama kurtarma ekibi, bir çocuğu kurtaracakları esnada bir Türk ekibinin kameralarla gelip görevi devraldığını belirtti” iddiası yanlış. Videoda Türk Ekiplerin Kamerayla Gelip Görevi Devraldığından Bahsedilmiyor. 3) Bir kişinin yüksekten düşüşünü gösteren video yanlış. Video 23 Kasım 2022 tarihinde Düzce’de gerçekleşen deprem sırasında çekilmiş. 4) 6 Şubat 2023’te Sakarya’da 5.5 şiddetinde deprem olduğu haberi yanlış. 5) Yıkılan bir binayı gösterdiği iddiasıyla paylaşılan video yanlış; 30 Ekim 2020 tarihinde İzmir’de yıkılan bir binayı gösteriyor. 6) Bir başka binanın yıkılışına ilişkin görüntüler yanlış; 24 Haziran 2021’de Miami’de bir apartmanının yıkılma anına ait. 7) “7777’ye gönderilen ‘Neredeyim’ mesajı konum bilgilerini ihtiyaç anında yetkililere bildiriyor” haberi yanlış. Turkcell aboneleri 2222’ye “Neredeyim” yazılı kısa mesaj göndererek konumunu öğrenebiliyor. Vodafone kullanıcıları 7016 numarasını arayarak o anda bulundukları konumun, il-ilçe-mahalle bilgisini dinleyebiliyor. 8) “Samsun’da bir saat içinde deprem olacak uyarısı yapıldı” iddiası yanlış. 9) Limandaki bir patlamaya ilişkin video yanlış, 4 Ağustos 2020 tarihinde Beyrut’ta yaşanan patlamayı gösteriyor. 10) Malatya’da yeni yapılan ve yıkılan Asur Konutları’nın depreme dayanıklı diye satılmış olduğu iddiası doğru. 11) Kâbe’deki Türkiye İçin Dua Görüntüleri yanlış; bu görüntüler 2016’dan bu yana dolaşımda. 12) TMMOB’un Hatay Havalimanı yapılmadan önce, havalimanının konumunun tehlikeli fay üzerinde olması sebebiyle itiraz ettiği haberi doğru. 13) Taşın Üstünde Ağlayan Çocuk Fotoğrafı yanlış, Depremle İlişkili Değil. 14) “Güney Kıbrıs yardım teklifinin Türkiye tarafından reddedildiğini açıkladı” haberi doğru. 15) Melikgazi Belediyesi deprem bölgesine seyyar mescit gönderdi haberi doğru. 16) Antakya’daki “Güçlü Bahçe” Sitesi’nin Yıkıldığı doğru. 17) Gaziantep’te yağma yapmaya kalkışan Suriyeliyi gösterdiği iddia edilen fotoğraf yanlış; 22 Eylül 2022’de yayımlanan habere göre Sakarya’da geçen bir olaya ait. *** Ölenlere rahmet, kalanlara başsağlığı ve sabır diliyorum. Türkiye bu felaketin yaralarını saracak kadar büyük bir ülke ve yardımsever bir toplumdur: Bu yaraları saracak ve kendisini zaten aç bırakmış olan ve üstelik bu hataları da yapan “Şahsım Devleti” iktidarından kurtulacaktır.",https://www.cumhuriyet.com.tr/yazarlar/emre-kongar/depremle-ilgili-dogru-ve-yanlis-haberler-2050905
Emre Kongar,Şimdi millet devletten ne bekliyor?,14 Şubat 2023 Salı,"Devlet, 1950’den itibaren başlayan büyük kentleşme dalgası sonunda “kentsel planlama” ve “depreme dayanıklı inşaat” konularında yetersiz kalmış, yurttaşlarını deprem felaketine karşı koruyamamıştır. Ayrıca yine aynı devlet, deprem felaketi olduktan sonra, arama-kurtarma çalışmaları konusunda da çok kritik olan 48-72 saat içinde yeterince hızlı ve etkin bir refleks gösterememiş, vefat sayısının artmasını engelleyememiştir. Üstelik, bir iletişim platformu olan Twitter’ın kısıtlanması gibi, muhalefet partilerinin suçlanması gibi, medya mensupları hakkında soruşturmalar başlatılması gibi, bütün üniversitelerin uzaktan eğitime dönüştürülmesi gibi, öğrenci yurtlarının boşaltılması gibi yanlış kararlar alınmıştır. *** Mevcut siyasal iktidarın bu olumsuzlardaki payı ise sadece son yirmi yıldaki ihmallerle, devlet kurumlarının içlerini boşaltmakla, liyakat yerine sadakat ilkesini kullanmakla ve her alanda uyguladığı partizanlıkla sınırlı değildir... Devleti, “Parlamenter Demokrasi”den “Şahsım Devleti” rejimine çevirerek bütün bu hataların olumsuz etkilerinin zirve yaptığı bir yapı oluşturmuştur: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Şahsım Devleti” rejimi, bu rejimi kuranların iddialarının aksine, karar verme mekanizmalarını hızlandıramamış... Tam tersine, bütün karar ve uygulamaları “en yukardaki makamın” inisiyatifine ve onayına bağlayarak devletin bütün karar alma ve uygulama süreçlerini felç etmiştir. *** Yukarıdaki gözlemler tarihsel ve güncel gerçeklerdir: Peki geleceğe ilişkin olarak bu millet devletinden ne bekliyor? Her şeyden önce, can ve mal güvenliği bekliyor. Yiyecek içecek bekliyor. Barınma ve ısınma olanağı bekliyor. Her zaman ve her yer için kullanabileceği iletişim ve ulaşım olanağı bekliyor. Sağlık hizmetleri istiyor, salgın hastalıkların önlenmesini bekliyor. Özetle kendisinin, çoluk çocuğunun, geleceklerinin güvenceye alınmasını istiyor: Bu bağlamda barınma, beslenme, sağlık, eğitim, istihdam ve sosyal güvenlik olanakları bekliyor. *** Sadece milletin depremzede olan bölümü değil, bütün millet: Depremzedelerin bütün bir yaşam boyunca biriktirdiği ve depremin yok ettiği maddi manevi varlıklarının telafisini bekliyor: Bu bağlamda depremin yok ettiği mobilya, beyaz ve kahverengi eşya, otomobil, ev gibi maddi varlıkların, sağlık, eğitim ve iş olanakları gibi yaşam zorunluluklarının, devlet tarafından tazmin edilmesini ve bu amaçla depremzedelere özel haklar tanınmasını bekliyor! Ve unutmayalım: Bu millet seçimlerin de zamanında yapılmasını istiyor ve bekliyor!",https://www.cumhuriyet.com.tr/yazarlar/emre-kongar/simdi-millet-devletten-ne-bekliyor-2051570
Emre Kongar,‘Mutabakat metni’: Umut ve belirsizlikler,31 Ocak 2023 Salı,"CHP Genel Başkanı Kemal Kılıçdaroğlu’nun kurduğu ve bugünlere getirdiği Millet İttifakı, bu “Mutabakat Metni” ile, seçimi kazandığı takdirde, Türkiye Cumhuriyeti Devleti’ni yeniden nasıl kuracağını ilan etti. Erdoğan/AKP iktidarının yirmi yıl boyunca, yavaş yavaş, ince ince yıktıkları bir devleti yeniden inşa etmek hiç de kolay değil elbette. Bu açıdan mutabakat metnindeki ilkeler, genellikle kabul edilen, Demokratik Rejim’in temellerini oluşturan, Erdoğan/AKP iktidarı tarafından yok edilmiş olan evrensel temel hak ve özgürlüklere ilişkin ilkelerden oluşuyor. Yolsuzlukların, soygunların ve liyakatsizliklerin önlenmesi için bazı önemli somut önlemleri de içeriyor. Bu açılardan “Mutabakat Metni”nin olumlu ve umut veren bir belge niteliği taşıdığı açık. *** Tam bu noktada bu olumlu belgenin iki önemli eksiği göze çarpıyor: Birinci eksik, mevcut “Şahsım Devleti”nin sadece kurumlarda değil, bu kurumların içindeki kadrolarda yani insan malzemesinde yol açtığı yıkımın, hangi yöntemle ve nasıl onarılacağı sorunudur. Harika Bir Haber Türkiye’nin En Geniş Kapsamlı İşitme Cihazları Best Hearing Aids İkinci eksik, bu metnin, temel hak ve özgürlükler konusunda, tarihsel olarak tek güvence niteliği taşıyan CHP ile, temel hak ve özgürlükler konusunda iyi bir sınav verememiş olan öteki beş sağcı parti arasında, ancak CHP’nin verdiği çok belirgin birtakım ödünlerle imzalanmış olmasından kaynaklanan, siyasal, ideolojik, soyut ve somut belirsizliklerdir. *** Önce birinci eksikliğe bakalım: Şahsım Devleti Rejiminden, Güçlendirilmiş Parlamenter Rejime geçiş sürecinde, kurumları yeniden düzenlemek nispeten kolaydır... Nitekim belgenin 57 ile 95. sayfaları arasında kurumların nasıl düzenleneceği anlatılmış. Ama bu kurumların içine yerleştirilmiş olan, yeteneksiz, liyakatsiz, eğitimsiz, partizan, ilkel kadrolar nasıl temizlenecektir? Sivil ve askeri bürokrasideki kadroların temizlenmesi nispeten kolaydır. Ama özellikle yargıdaki, üniversitedeki ve uzmanlık isteyen, RTÜK, BİK, BDDK, DDK gibi devlet kurumlarındaki partizan ve ilkel kadrolar nasıl temizlenecektir? Bir temizlik süreci hakkında şimdiden ayrıntılı önemlerin ilan edilmesinin sakıncalarını elbette görüyorum. Ama belgenin bu eksikliğine işaret edilmesi gerektiğini de düşünüyorum. *** İkinci eksiklik, Demokratik, laik ve sosyal hukuk devleti ilkelerinin vurgulanmasında ve bu ilkelerin korunmasında görülüyor: Bu eksiklik Anayasa Mahkemesi başta olmak kaydıyla yargının bağımsızlaştırılmasında ve Anayasa Mahkemesi’nin Anayasa’yı koruma konusundaki yetkilerinin yeterince net ve ayrıntılı olarak genişletilmemiş ve belirlenmemiş olmasında ortaya çıkıyor. *** Değerli okurlarım, yukarıda okuduklarınız bu konudaki ilk izlenimlerimdir. İleride daha ayrıntılı irdelemeler de yapacağım. Şimdilik bu mutabakat belgesinin Erdoğan/AKP iktidarının yaptığı devlet yıkımını onarmak açısından (eksiklikleri olmakla birlikte) olumlu adımları içerdiğini ve sağ partiler tarafından da kabul edilmiş olmasının (geçici de olsa) bir umut yarattığını belirtmekle yetiniyorum.",https://www.cumhuriyet.com.tr/yazarlar/emre-kongar/mutabakat-metni-umut-ve-belirsizlikler-2026726
Emre Kongar,"Unutmayın, kanıksamayın!",29 Ocak 2023 Pazar,"Tutuklular ve mahkûmlar da bütün vatandaşlar gibi, “Demokratik, laik ve sosyal hukuk devletinin” şefkati ve koruması altındadırlar: Ama yaşlılar, hastalar, bebekler, çocuklar, hâlâ hapiste... Osman Kavala ve Selahattin Demirtaş hâlâ hapiste... 28 Şubat davası mağdurları hâlâ hapiste... Gezi Parkı davası mağdurları hâlâ hapiste. *** Belgeselci, akademisyen Sibel Tekin de cezaevindekilerden biri; kendisini ziyaret eden Utku Çakırözer’e özetle, şunları söylemiş: “Birkaç yıldır bu kalıcı yaz saati uygulamasının kış döneminde toplum psikolojisini nasıl olumsuz etkilediği üzerine bir belgesel çekmeyi düşünüyordum. 13 Aralık’ta Kızılay’da şehrin en hareketli noktası diye ilk çekimleri yaptım. 15’inde Tuzluçayır’da çekim yaptım. İşçi sınıfının sabah hareketliliğini çektim. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tuzluçayır’da otobüs duraklarında bekleyenleri çektim. Sonra Dikimevi’ne kadar yürüdüm. O yol esnasında da çekimler yaptım. Gece 2’de eve polisler geldi. Yıllardır yaptığım tüm çekimleri topladılar. 15 SD, 7 harddisk, 2 bilgisayar ve kamerama el koydular. Gözaltı ve tutuklanma gerekçem çekim yaptığım yerlerden biri ceza infaz memurlarının servis bekleme noktasıymış. Bir de görüntüler arasında bir okul bahçesindeki polis ya da bir başka güvenlik kuvveti arabası varmış. Asla kastım yok. Olmadığı belli çünkü yüzlerce dakikalık başka çekimler var. Sembolik olarak karanlığı yaşadığımız bir dönemde, gerçekte de karanlıkta güne başlamak nasıl bir etki yaratıyor onu aktarmak istedim. Ama kendimi cezaevinde buldum.” *** Ekim 2022’de tutuklanan ve 3 aydır cezaevinde tutuklu bulunan 9 gazeteciden biri olan Diren Yurtsever de Çakırözer’e özetle, şunları söylemiş: “Diyarbakır’da 16 gazeteci sonra da Ankara’da biz 9 gazeteci tutuklandık. Onlar 7 aydır biz de 3 aydır iddianame bekliyoruz ki neyle suçlandığımızı görebilelim. Dosyamızda gizlilik kararı var. Ama tutuklanırken önümüze delil diye yaptığımız haberler ve attığımız tweet’ler konuldu. Diyarbakır’daki gazeteci arkadaşlarımız tutuklanınca onlarla dayanışma için mektup kampanyası başlattık. Terör örgütüne destek diye önüme suçlama olarak koyuyorlar. İHD’nin hasta tutuklular listesini, Demokratik Modernite dergisini delil diye topladılar. Hatta Azınlıklar, Ötekiler ve Medya diye bir kitap vardı evde. İsminde ‘azınlıklar’ geçiyor diye onu da aldılar! Üç görüşmeci hakkımız var. Ama verdiğimiz isimler reddediliyor. Bizi burada izole etmeye çalışıyorlar. Tutuklu ve hükümlülerin sosyalleşebilmesi için spor saati var. O spor saatinde yürümemizi engelliyorlar. Çünkü yürürken konuşuyormuşuz.” *** Milletvekili Utku Çakırözer bu ziyaretleri hakkında özetle, şöyle demiş: “Sibel Tekin bir an önce serbest bırakılmalıdır. Ankara ve Diyarbakır’da tutuklu gazeteciler bir an önce hâkim karşısına çıkarılmalı, yargılamaları da tutuksuz sürdürülmelidir.” Not: Bugün saat 16’da Kozyatağı Kültür Merkezi’nde konuşmam ve imzam var. Beklerim.",https://www.cumhuriyet.com.tr/yazarlar/emre-kongar/unutmayin-kaniksamayin-2026159
Emre Kongar,Millet İttifakı’nın yargı reformu,05 Şubat 2023 Pazar,"Millet İttifakı tarafından 30 Ocak’ta yayımlanan “Ortak Politikalar Mutabakat Metni”ndeki “Yargı Reformu” bölümünün bazı maddelerini, özellikle içerideki okurlarım için, yayımlıyorum. *** Özel yargılama usullerine ve özel yetkili mahkeme uygulamasına son verecek, Sulh Ceza Hâkimliklerini kaldırarak bunların yerine Sulh Ceza Mahkemelerini kuracak; görev, yetki ve işleyişlerini hukuk devletinin gereklerine göre düzenleyeceğiz. Anayasa Mahkemesi ve Avrupa İnsan Hakları Mahkemesi içtihatlarının diğer mahkemelerce dikkate alınmasını ve bu mahkemeler tarafından verilen kararların ivedilikle uygulanmasını sağlayacak tedbirler alacağız. Görevini kötüye kullanmak suretiyle, Anayasa Mahkemesi veya Avrupa İnsan Hakları Mahkemesi’nin verdiği hak ihlali kararına sebep olup devleti tazminata mahkum ettiren ve zarara uğratan hakimlere ve savcılara bu tazminat ve zararın rücu ettirilmesini sağlayacağız. Adalet Bakanı ve Müsteşarının Hâkimler Kurulu’nda yer almasına son vereceğiz. Harika Bir Haber Türkiye’nin En Geniş Kapsamlı İşitme Cihazları Best Hearing Aids Anayasa Mahkemesi’ne üye seçim yöntemini çoğulculuğu sağlayacak şekilde yeniden düzenleyeceğiz. Anayasa Mahkemesi’ne bireysel başvuru yolunun kapsamını ekonomik ve sosyal hakları da kapsayacak şekilde genişleteceğiz. Bireysel başvuruya konu hak ihlalinin bir kanundan, kanun hükmünde kararnameden veya Cumhurbaşkanlığı kararnamesinden kaynaklanması halinde Anayasa Mahkemesi’ne, ilgili normu iptal edebilme yetkisi vereceğiz. Tutuklamanın istisna olması ilkesinin titizlikle uygulanması için gerekli tedbirleri alacağız. Ceza Muhakemesi Kanunu’nun 100. ve 108. maddelerine ekleyeceğimiz hükümle tutukluluk ve tutukluluğun incelenmesi kararlarının gerekçesinde somut olgu, olay ve delillerin ayrıntılı olarak yazılmasını temin edeceğiz. Uzun tutukluluk sorununun temelden çözümü için yargılamada hedef süreleri yeniden revize ederek yargılama sürelerini makul seviyelere indireceğiz. Soruşturmalarda gizlilik kararlarının istisnai uygulanmasını sağlayacağız. Bu kararların her ay incelenerek her şartta altı ayı geçmemesi esas alınarak şüphelilerin soruşturma tehdidi altında bırakılmasını önleyeceğiz. Kadınlar için adli yardım ve zorunlu müdafiliğin kapsamını genişleteceğiz. Cezaevinde kalamayacak derecede hastalığı, engeli bulunan hasta ya da yaşlı mahpusların tahliye ve infaz erteleme taleplerinin değerlendirilmesinde ölçüt kabul edilen Adli Tıp Kurumu raporlarının yanı sıra, Adalet Bakanlığı ve Sağlık Bakanlığı kararı ile her ilde belirlenmiş tam teşekküllü devlet hastaneleri tarafından alınan raporların da dikkate alınmasına yönelik yasal bir düzenleme yapacağız. 15 Temmuz 2016 tarihinde FETÖ tarafından gerçekleştirilen darbe teşebbüsü sonrası ilan edilen Olağanüstü Hal Kanun Hükmünde Kararnamelerinden kaynaklanan mağduriyetlere son vereceğiz. FETÖ dahil olmak üzere tüm terör örgütleriyle kararlılıkla mücadele edeceğiz. Hukuk devletinin bütün unsurlarını dikkate alacak, mağduriyetlere izin vermeyeceğiz. Tüm soruşturma ve kovuşturmalarda suç, suçlu ve suçsuz arasında ayrım yapacak, adil yargılanma hakkını tesis edeceğiz. Soruşturma ve kovuşturmalarda yaşanan, kamu vicdanını ve toplumun adalet duygusunu zedeleyen FETÖ Borsası da dahil yürütme ve yargıya ilişkin tüm iddia ve şikâyetlerin titizlikle incelenmesini sağlayacağız. *** Siyasal buyruklardan bağımsız bir yargı yapısının kurulmasına az kaldı: Seçimlere kadar sabır!",https://www.cumhuriyet.com.tr/yazarlar/emre-kongar/millet-ittifakinin-yargi-reformu-2048291
Emre Kongar,İlk hedef: Karanlıktan kurtulmak!,02 Şubat 2023 Perşembe,"İktidarın boğucu karanlığı sadece siyasetin değil, hukukun da adaletin de kültürün de aklın da vicdanların da üstünü örttü: Ne hukuk var... Ne adalet var... Ne kültür var... Ne akıl var... Ne vicdan var! Elbette ne Demokrasi kaldı... Ne laiklik... Ne sosyal devlet... Ne de hukuk devleti! Toplum da bireyler de bu göz gözü görmez karanlık içinde bütün değerlerini yitirdi... Yolunu kaybetti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol BOĞUCU KARANLIK BÜTÜN İNSANLIK DEĞERLERİNİ BASKILADI VE YOK ETTİ. *** Tek tek bireylerin de... Toplumun da... İLK HEDEFİ: BU KARANLIKTAN KURTULMAKTIR! *** MİLLET İTTİFAKI’NIN YAPISINA, OLUŞUMUNA, ÖNERİLERİNE VE SON “MUTABAKAT METNİNE” YAPILAN BÜTÜN İTİRAZLAR, ELEŞTİRİLER, KARANLIK SONRASINA İLİŞKİNDİR! Sakın kimse yanılmasın: Bütün bu itirazlar, eleştiriler, seçim sonrasında Millet İttifakı adayının seçimi kazanmış olması ihtimali üzerine yapılmaktadır. MİLLET İTTİFAKI ADAYI SEÇİMİ KAZANAMADIĞI TAKDİRDE BÜTÜN BU İTİRAZLARIN, ELEŞTİRİLERİN HEPSİ SIFIRLANACAK, HEPSİ ÇÖPE GİDECEKTİR! *** Yurttaşların, birey olarak ezilen, aşağılanan, yok sayılan kimliklerinin, kişiliklerinin yeniden saygınlık ve önem kazanması... Bağımsızlığın, özgürlüğün, dürüstlüğün, çalışkanlığın, liyakatin yeniden değer kazanması... Toplumsal, siyasal, ekonomik ve kültürel sorunlarımızın çözülebilmesi için demokratik iletişim ve etkileşim kanallarının olanaklı kılınması... Konuşma, görüşme, tartışma, müzakere ve uzlaşma yollarının açılması... ANCAK BU KARANLIĞIN SONA ERMESİYLE BAŞLAYABİLECEK BİR SÜREÇTİR! *** İTTİFAKIN BELİRLEYECEĞİ ADAYIN SEÇİLMESİ BU KARANLIKTAN KURTULMAK İÇİN ATILACAK İLK ZORUNLU ADIMDIR! Bu adım iyi anlaşılamadığı, iyi kullanılmadığı takdirde hem tek tek bireyler hem de toplum olarak iktidarın gittikçe yoğunlaşan karanlığında boğulacağız! *** Millet İttifakı’nın yapısına, eylem ve söylemlerine, ilan edilen metinlerine, hedeflerine, amaçlarına yapılan bütün eleştirilerin ve itirazların anlamlı ve işlevsel olması, bu ittifakın adayının seçilmiş olması ihtimaline dayalıdır: BU NEDENLE, BAŞTA BU SATIRLARIN SAHİBİ OLMAK ÜZERE, BÜTÜN ELEŞTİRİ VE İTİRAZ SAHİPLERİNİN BİRİNCİ GÖREVİ MİLLET İTTİFAKI ADAYININ SEÇİLMESİ İÇİN ÇALIŞMAK OLMALIDIR.",https://www.cumhuriyet.com.tr/yazarlar/emre-kongar/ilk-hedef-karanliktan-kurtulmak-2027424
Emre Kongar,Demokratik direniş ve direnen demokrasi,03 Ocak 2023 Salı,"Dünyanın her yerinde, her zaman, her toplumda, daha çok özgürlük, daha çok eşitlik, daha çok adalet ve daha çok barış isteyen, bunlar için direnen insanlar vardır. Buna karşılık dünyanın her yerinde, her zaman, her toplumda, iktidar için, başka insanları sömürmek amacıyla, özgürlük, eşitlik, adalet ve barış karşıtı insanlar da vardır. Dolayısıyla insanlık tarihi, insanı sömürmek isteyenlerle, bu sömürüyü engellemek isteyenlerin savaşımı tarihi olarak görülebilir. *** Sürülerin aralarındaki ve kendi içlerindeki sömürüye yönelik olan iktidar kavgaları, “bizden olan”, “bizden olmayan” kimlik ve yağma savaşlarını başlatmış... Tarım Devrimi sonrasında, bu aşiret savaşları yağma ve toprak için yapılan din ve mezhep savaşlarına dönüşmüş... Endüstri Devrimi ile, toprak için yapılan din ve mezhep savaşlarının üstüne pazar ve hammadde için yapılan milliyetçilik savaşları gelmiş... Bilişim Devrimi, eşitlik ilkesini gündeme getirip bütün kimlikleri eşit sayan Demokrasiyi ön plana çıkarınca, dünya kaynaklarına göz dikenler, sömürü savaşlarını bu kez “Demokrasi” maskesiyle gerçekleştirmeye başlamışlardır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Elbette bu paradigma, bütün dünyada, bütün toplumlarda, aynı zamanda ve aynı biçimde geçerli değildir. Farklı zamanlarda, farklı toplumlarda, birbirinden çok farklı görünümlerde ortaya çıkmıştır. Demokratik Rejim için yapılan mücadelenin İngiltere’deki, ABD’deki Fransa’daki, Almanya’daki, Rusya’daki, Japonya’daki, Çin’deki ve Türkiye’deki serüvenleri birbirine hem hiç benzemeyen hem de temelde aynı olan savaşımlardır. Tarihsel gerçekleri kavrayabilmek için aşırı basitleştirme yoluyla bu dört aşamalı modellemeyi yaptım. *** Demek ki insanı sömürmek isteyenlerle bu sömürüyü engellemek isteyenlerin savaşım tarihi bugün ulaşılan noktada, özgürlük, eşitlik, adalet ve barış mücadelesi olarak da algılanabilir. Özgürlük, eşitlik, adalet ve barış ilkeleri ancak Demokratik Rejim içinde öne çıkan ve birbirleriyle bütünleşen özlemlerdir. Bu özlemler Türkiye’de, 1961 Anayasası’nda “Demokratik, Laik ve Sosyal Hukuk Devleti” tanımıyla ifade edilmiştir. *** Ama Türkiye’deki Demokratik Rejim arayışı, azgelişmişlikten dolayı, bir türlü ulaşılamayan bir ütopyaya dönüşmüştür. Çünkü emperyalistlerle kol kola giren toprak ağaları, kökü dışardaki sermaye ve tarikatlar Demokratik Rejim’in önüne sürekli olarak engeller çıkarmışlardır. 1961 Anayasası da bu yazgıdan kendini koruyamamış... Önce 12 Mart 1971, sonra 12 Eylül 1980 askeri darbeleriyle... En sonra da 15 Temmuz 2016 darbe girişimi, 20 Temmuz 2016 Olağanüstü Hal İlanı ve 16 Nisan 2017 (hukuk dünyasında doğmayan) sözde halk oylamasıyla “Demokratik Parlamenter Rejim”, “Şahsım Devleti Rejimi”ne dönüştürülmüştür. *** Sonuç olarak daha Osmanlı döneminde başlayan Demokrasi özlemi: 19 Mayıs 1919’da Samsun’a çıkışla AntiEmperyalist bir savaşa, 22 Haziran 1919 Amasya Genelgesi ile Cumhuriyet özlemine dönüşmüş... 1930’da Atatürk’ün eliyle, başarılı olamayan bir Çok Partili Düzen denemesine yol açmış... 1945’te İnönü tarafından Çok Partili Düzen’e geçilerek siyasete eklemlenmiş... 1950’de Devrimciler Demokratik Rejim özlemlerine uygun olarak iktidarı Celal Bayar ve Adnan Menderes liderliğindeki Demokrat Parti’ye barışçı yolla devredince gerçekleştirildiği sanılmış... Ve Demokrat Parti Demokratik Rejimi geliştirerek bu özlemi gerçekleştirmek yerine onu yok etmiştir. O günden beri de Türkiye’de Demokratik Direniş başlamış... Demokratik Rejim özlemi, 1961-1971 arasındaki on yıl hariç, 1982 Anayasası’nın gölgesinde, direne direne ama yenile yenile bugünlere gelmiştir. *** 2023 yılındaki seçimler, otoriterliğe karşı Direnen Demokratik Rejim’in ve Demokratik Direniş mücadelesinin zafer yılı olacak gibi görünüyor. Seçim sonucunda Demokratik Rejimi kuracak ve koruyacak olan seçmen bilincinin hâlâ gelişmemiş olduğu ortaya çıkarsa, o bilincin gelişmesi istikbalde iktidar tarafından çok çok geciktirilecektir.",https://www.cumhuriyet.com.tr/yazarlar/emre-kongar/demokratik-direnis-ve-direnen-demokrasi-2017822
Emre Kongar,"Hankah nedir, günümüzde var mıdır?",17 Ocak 2023 Salı,"Hankah’ın ne olduğunu anlamak için tarikat yapısını bilmek gerekir. Tarikat gerçeğini en iyi anlatan metinlerden biri Türkiye Diyanet Vakfı’nın yayımladığı İslam Ansiklopedisi’nin “Tarikat” maddesidir. Aşağıdaki metni İslam Ansiklopedisi’nin “Tarikat” maddesinden aynen alıntıladım. *** “Bir tarikata girmek isteyen kimsenin (talip, muhip) mutlaka o tarikatın şeyhine intisap (biat) etmesi gerekir. Tarikata girmeye son dönemlerde ‘ahz-ı tarikat’, bir şeyhe bağlanmaya ‘ahz-ı yed’ (el alma) denilmiştir. Biat talibin manevi bağlılığını ve teslimiyetini simgeler ve bu yolla şeyhin feyzinden faydalanması beklenir. Aynı zamanda şeyhe ve onun vereceği emirlere tam anlamıyla bağlı kalacağına dair söz vermeyi (ahit) ifade eden biat sırasında müride hırka ile serpuş giydirilir. 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur Ardından mürit intisap ettiği tarikatın adap, erkân ve usullerini şeyhinin rehberliğinde gerçekleştirir. Şeyhi hiç görmeden onun ruhaniyeti vasıtasıyla eğitilmek de mümkündür. Buna, Veysel Karani’nin Hz. Peygamber’i görmediği halde manen eğitilmesi ve kendisine peygamber tarafından hırka bırakılmasından dolayı Üveysi tarik / Üveysilik adı verilmektedir. Tarikat şeyhi kendisine biat eden müritlerin manevi babası veya manevi annesi kabul edildiği için müridleri de birbirinin manevi kardeşi sayılır. Tarikatta eğitim sürecini (seyrüsülûk) tamamlayanlara hilafet hırkası, irşat hırkası, icazet hırkası gibi adlarla anılan hırka giydirilir. Bu hırkayı giyen kimse bir şeyh sıfatıyla başkalarını tarikata kabul etmeye ve onları irşada yetkili sayılır. Bir tarikattan icazet alan kimsenin başka tarikatlardan da hırka giymesi ve icazet alması mümkündür. Şeyh ve dervişler gündelik serpuş olarak üzerine destar sarılmış arakıyye giyerler, özel günlerde ve önemli törenlerde ‘tac-ı şerif’ denilen serpuşlarını takarlar. Tarikat mensupları zamanla farklı renk ve şekillerde taç ve hırka giydiklerinden özellikle Osmanlılar döneminde taç ve hırkaları onların bir tarikata mensubiyetini gösterir olmuştur. Bunların yanı sıra şeyh ve dervişlerin kullandıkları tesbpih, asa, kemer gibi eşyalara ‘cihaz-ı tarikat’ adı verilir. Birçok tarikatın kendine has şekil ve niteliklerde bayrak (alem) ve sancakları da bulunmaktaydı. Sufilerin bir araya gelerek sohbet etmeleri ve zikir yapmaları, zaman zaman inzivaya çekilmeleri için II. (VIII.) yüzyıldan itibaren hankahlar kurulmuştur. Sonraki dönemlerde dergâh, tekke, zaviye gibi isimlerle de anılan ve oldukça farklı fonksiyonlar icra eden bu merkezlerin vakıflar yoluyla varlığını sürdürmesi sağlanmış, zamanla yanına kütüphane, dershane, revak, hastaların tedavi edildiği bir bölüm, misafirhane, ambar, bağ bahçe gibi birimler eklenmiştir. Zaman zaman hankahlar medresenin işlevlerini de üstlenmiş, tarikat eğitiminin yanı sıra başta tefsir, hadis, fıkıh, akait, Arapça olmak üzere çeşitli konularda dersler verilmiş ve kitaplar yazılmıştır. Osmanlılar döneminde tarikat şeyhleri kendilerini tıp, astronomi, musiki, bestekârlık, hattatlık, nakkaşlık, çiçekçilik gibi ilim, sanat ve meslek dallarında da geliştirdikleri için meşihatını üstlendikleri dergâhlar bir tür güzel sanatlar mektebi ve şifahane işlevi görmüş, buralarda yabancılara, yolculara ve hastalara hizmet verilmiştir. Öte yandan XIX. yüzyılda bazı tekke şeyhlerinin şikâyetleri üzerine sapkın inanışlara sahip tarikat mensuplarının durumlarının devlete bildirilmesi ve bu tür inanışlara sahip kimselere tekke açtırılmaması için bazı şeyhler görevlendirilmiş, tekkelerin denetim altına alınması için 1866 yılında şeyhülislamlığa bağlı Meclis-i Meşayih kurulmuştur.” *** Günümüzde de hankahlar (yani dergâh, tekke, zaviyeler) tarikatların dernekleri ve vakıfları aracığıyla varlıklarını sürdürmekte ve örneğin Milli Eğitim Bakanlığı ile imzaladıkları resmi protokollerle eğitim fonksiyonlarını yerine getirmektedirler.",https://www.cumhuriyet.com.tr/yazarlar/emre-kongar/hankah-nedir-gunumuzde-var-midir-2022146
Emre Kongar,‘Ebabil Harekâtı’ ve medya,15 Ocak 2023 Pazar,"Özgür Özer açıkladı: Tarikatların tetikçilerine... İktidar partilerinin sosyal medya birimlerine... Pelikan Grubu’nun sosyal medya ordusuna... Cumhurbaşkanlığı tarafından kurulan “Dezenformasyonla Mücadele Merkezi”ne... Güvenlik ve istihbarat teşkilatlarının dijital birimlerine... Ek olarak: İçişleri Bakanına bağlı “Ebabil Harekâtı” adlı 8 bin 25 kişilik bir trol ordusu daha varmış! *** Trollerin rolleri ne yazık ki siyasetin emrinde olan medya tetikçileri ve bazı yargı mensupları tarafından güçlendiriliyor: 1) Önce hedef ya da hedefler saptanıyor ve iktidarın medyadaki tetikçileri ile birlikte, troller saldırıyor... 2) Sonra iktidar yönetimindeki dernekler suç duyurusunda bulunuyor... 3) Politikacılar, kimi zaman bizzat Adalet Bakanı kınama mesajları yayımlıyor... 4) Savcılar harekete geçiyor... 5) Yargıçlar tutuklama kararı veriyor... 6) Trol ordusu ve tetikçi medya, haksızlığa uğrayan bu hedefleri, çeşitli suçlamalar ve iftiralar gibi karakter suikastları ile karalamaya devam ediyor... Ve böylece tüm toplum, medya/sosyal medya/yargı üçgeniyle müthiş bir baskı altına alınıyor! *** Yukarıdaki bilgiler ışığında içerideki ve dışarıdaki hedeflerin nasıl bir karabasanla karşı karşıya olduklarını bir düşünün: Tam bir cehennem! Dünkü Cumhuriyet’in manşeti dışarıdaki bazı hedefleri işaret etmişti. İçerideki kurbanları, hedefleri de unutulmasınlar diye, her Pazar günü zaten ben yazıyorum. Bugün bu bağlamda önemli bilgiler içeren bir rapordan, Cumhuriyet’in eski Genel Yayın Yönetmenlerinden CHP Milletvekili Utku Çakırözer’in Aralık ayı raporundan bir özet yayımlıyorum. *** DEZENFORMASYON’DAN İLK TUTUKLAMA Bitlis Gazeteciler Cemiyeti Başkanı Sinan Aygül, sildiği bir paylaşımdan dolayı. BELGESEL ÇEKİMİNE TUTUKLAMA Sibel Tekin çekimlerinde polis aracını görüntülediği gerekçesiyle terör suçlamasıyla. HAPİS CEZASI Hayri Demir ve Özgür Boğatekin, 3 yıl 5 ay 6 gün hapis cezası. TUTUKLAMA Hakan Tosun, Mehmet Zeki haber takibi sırasında, Çetin Desde, Fatih Yaşlı, İsmail Cengiz Mumcu ise haklarında yapılan ihbar ve soruşturmalar gerekçe gösterilerek. YUMRUKLU SALDIRI İmamoğlu’na verilen hapis cezasıyla ilgili röportaj yapan TELE1 ekibine provokatör bir grup tarafından. SOSYAL MEDYADA HEDEF Hiranur Vakfı kurucusunun 6 yaşındaki kızını imam nikâhı ile evlendirmesini haberleştiren gazeteci Timur Soykan. RETWEET’E, HAKARET VE HEDEF GÖSTERME DAVASI Evrensel ve Yeni Yaşam gazeteleri yöneticilerine Sedat Peker’in iddialarını haberleştirdikleri için. CUMHURBAŞKANINA HAKARET SUÇLAMASI Mustafa Sönmez ve Levent Gültekin. BAŞKA DAVALAR Yılmaz Özdil köşe yazısı, Semra Çelebi, Oktay Candemir haber ve sosyal medya paylaşımları, Nazlan Ertan retweet. Sanayi ve Teknoloji Bakanı Mustafa Varank, akrabasının aldığı bir ihaleyi haberleştiren BirGün muhabiri İsmail Arı’dan şikâyetçi oldu. TAZMİNAT CEZALARI VE DAVALAR Sedef Kabaş, Evrensel, Bülent Şık. AKP’den, Cumhuriyet gazetesine “partinin kişilik ve saygınlığına saldırıda bulunduğu” gerekçesiyle 100 bin liralık tazminat davası. RTÜK YİNE ŞAŞMADI! Halk TV, TELE1, Fox TV. YASAKLANAN HABERLER “Bir yılda 30 bin yazılımcı yurtdışına gitti” haberi, Cumhurbaşkanlığı İnsan Kaynakları Ofisi’nin talebiyle. İstanbul Büyükşehir Belediye Başkanı İmamoğlu’nun yargılandığı davaya bakan hâkim ve savcıların AKP ile olan bağlantılarına ilişkin haberler. Eskişehir’de İl Milli Eğitim Müdürlüğü’nün başarı ve üstün başarı belgesi alanlara verdiği ödülde ayrımcılık ve fişleme yaptığı haberleri. Barış Pehlivan’ın bir uyuşturucu kaçakçısı, Yargıtay üyesi ve eski istihbaratçı hakkındaki iddiaları kaleme aldığı “Mide bulandıran öykü” başlıklı köşe yazısı. Dicle Fırat Gazeteciler Derneği’nin günlük olarak yayımladığı hak ihlalleri tablosu. Engelliweb verilerine göre, Aralık 2022’de bir Cumhurbaşkanı danışmanının gelininin Vakıflar Genel Müdürlüğü’ne üst düzey yönetici olarak atanması haberi, Diyarbakır Büyükşehir Belediyesi’ndeki yolsuzluk haberleri ve MET-GÜN İnşaat ve sahibinin belediyenin AKP tarafından yönetildiği dönemden kalan borçlarına ilişkin haberler, erişime engellendi. *** Bu iktidar kendi refahı uğruna, bütün bir topluma cehennem hayatı yaşatıyor: Sandık başında bu gerçeğin ve hayat pahalılığının unutulmaması sağlanmalıdır.",https://www.cumhuriyet.com.tr/yazarlar/emre-kongar/ebabil-harekati-ve-medya-2021613
Emre Kongar,Tehlike büyük: İBB ve İKD açıklamaları,05 Ocak 2023 Perşembe,"İBB, İstanbul Büyükşehir Belediyesi. İKD, İlerici Kadınlar Derneği. Bugünlerde bu iki kurumun kamuoyuna iki açıklaması yayımlandı. Ben bu yazıda biri kamuoyunda büyük yankılar uyandıran, öteki ise hak ettiği ilgiyi görmeyen ama ikisi de aynı siyasal, adli ve ekonomik krizin yani Demokratik Rejim bunalımının belirtilerini dile getiren bu iki açıklamayı aynı anda ele almayı uygun buldum. *** Dün İBB Başkanı Ekrem İmamoğlu’nun televizyonlar ve Sosyal Medya aracılığıyla kamuoyuna yaptığı “Kendisine yönelik olan terör suçlamasına ilişkin” açıklaması, bırakınız bir bakanı, bir hükümeti iktidardan düşürmeye yol açacak derecede önemli belge ve bilgileri içeriyordu. İmamoğlu, sadece kendisine yönelik olan suçlamaların haksızlık ve hukuksuzluklarını ispatlayan belge ve bilgileri açıklamakla yetinmemişti: Harika Bir Haber Türkiye’nin En Geniş Kapsamlı İşitme Cihazları Best Hearing Aids Aynı zamanda doğrudan doğruya İçişleri Bakanlığı’nın, İstanbul Valiliği’nin, kendisinden önceki Belediye Başkanının ve Kayyumın da bu suçlamalar bağlamındaki sorumluluklarını belgelemiş ve onları da kamuoyunun dikkatine sunmuştu. Şimdi İmamoğlu’nun suçsuzluğunu artık net olarak gören kamuoyu, adı geçen bu makamlar hakkında da ne gibi soruşturmalar ve kovuşturmalar yapılacağını beklemektedir. Çok iyi hazırlanmış olan ve hem hukuksal hem tarihsel açıdan çok önemli bir nitelik taşıyan İmamoğlu’nun bu açıklaması, hiç kuşkusuz, hak ettiği ilgiyi gördü. Siyasette, mutlaka bugün, bugün olmazsa yarın, çok çok önemli sonuçları olacak. Özellikle İçişleri Bakanı, İçişleri Bakan Yardımcısı, Adalet Bakanı ve onların emriyle haksız ve hukuksuz işlemlere alet olanlar, üstelik eski İBB Başkanı ve İstanbul Valisi de bu belge ve bilgilerin ışığı altında belli iddialara yanıt vermek durumundadırlar. Sonuç olarak Ekrem İmamoğlu, haksız ve hukuksuz olarak iptal edilen İstanbul Belediye Başkanlığı seçiminde başarıyla uyguladığı “Gerçekleri kamuoyuyla anında paylaşmak” yöntemini, kendisine yöneltilen suçlamalar konusunda da uygulamış ve yine büyük bir başarı sağlamıştır. *** İlerici Kadınlar Derneği, İKD’nin, yine aynı günlere rastlayan ve Demokratik Rejim bunalımını yansıtan, iktidarın türban konusundaki Anayasa teklifine ilişkin açıklaması ise hak ettiği ilgiyi görmedi. Açıklama “AKP’nin Anayasa Değişiklik Teklifi Laikliği Tasfiye Girişimidir: Reddediyoruz!” başlığını taşıyor... 2010 yılında yapılan Anayasa değişikliğinin “askeri vesayet ile hesaplaşma” ve “özgürlüklerin genişletilmesi” aldatmacasıyla yargıya müdahalenin aracı haline getirildiğini belirtiyor... Ve 2017’de yapılan Anayasa değişikliğinin de başkanlık sistemine geçiş ve bugünkü istibdat rejiminin inşası ile sonuçlandığına işaret ediyordu. Açıklama, AKP iktidarının bu teklifle laikliğin tasfiyesini ve rejim değişikliğini Anayasa bağlamında tescillemek istediğini vurgulamaktaydı. Türban olayının referanduma götürülme önerisinin temel hak ve özgürlüklerin referanduma konu edilmesi açısından son derece yanlış ve tehlikeli olduğu belirtilmişti. Teklifin bütün kadınları değil, örtünmeyi mutlak surette korumakta olduğu anlatılıyor, örtünme baskısını önlemeye ve kadınların tercih özgürlüğünü güvence altına almaya dair hiçbir düzenlemenin olmadığına da işaret ediliyordu. Ayrıca belli bir kıyafet kodunun kamu hizmetleri söz konusu olduğunda korunmasının, devlet organlarının yurttaşlar nezdindeki tarafsızlığını da ortadan kaldırmakta olduğu açıklanıyor, söz konusu teklifin, Anayasa’nın dini kurallara göre düzenlenmesi anlamına geldiği belirtiliyordu. Anayasa değişiklik önerisindeki aile tanımıyla, tek ebeveynli aile, nikâhsız birliktelikler, farklı cinsel yönelimlerin birliktelikleri gibi pek çok farklı aile biçimine dönük ayrımcılık yapıldığı, değişik cinsel yönelimlere sahip yurttaşların da hedef haline getirilmekte olduğu açıklanıyordu. Öte yandan önerilen maddenin aileyi çok eşlilik şeklinde de yorumlanmaya açık hale getirmekte olduğu uyarısı yapılmaktaydı. Bildiri tarikat ve cemaatlerin kapatılmasını öneriyor, bütün kadınları eşitlik, özgürlük ve laiklik mücadelesine güç vermeye çağırarak son buluyordu. Bildirinin tümünü İKD’nin https://ilericikadinlardernegi.org.tr adresinden okumanızı öneririm. *** Değerli okurlarım, ikisi de çok önemli olan bu iki açıklamayı birlikte okuduğunuz zaman Demokratik rejim açısından nasıl bir tehlike ile karşı karşıya olduğumuz daha iyi anlaşılıyor. Lütfen işsizlik, geçim ve açlık sorunlarıyla bütünleşen bu iki konudaki açıklamaları önümüzdeki seçim bağlamında değerlendiriniz.",https://www.cumhuriyet.com.tr/yazarlar/emre-kongar/tehlike-buyuk-ibb-ve-ikd-aciklamalari-2018517
Emre Kongar,İstibdat!,08 Ocak 2023 Pazar,"bianet’in yerel ve ulusal gazetelerden, haber siteleri ile ajanslardan derlediği veriye göre erkekler, Aralık’ta en az 19 kadını ve üç çocuğu öldürdü. Erkekler, en az 65 kadına şiddet uyguladı, en az 29 kız ve oğlan çocuğunu istismar etti ve en az 16 kadını taciz etti. *** Eski Ülkü Ocakları Genel Başkanı Sinan Ateş’in öldürülmesi, tam seçimlere gidilirken siyasal cinayetleri yeniden gündeme getirdi. Bu cinayetin siyasal derinliği açığa çıkarılmazsa Türkiye’yi çok kötü günler bekliyor demektir. *** Siyasal nitelikli mahkûmlar olarak Selahattin Demirtaş ve Osman Kavala salıverilmeleri için verilen Avrupa İnsan Hakları Mahkemesi kararlarına rağmen hâlâ hapiste. *** 28 Şubat davasında haksız ve hukuksuz olarak mahkûm edilen ve hapiste bulunan emekli komutanlardan Korgeneral Hakkı Kılınç, eşi ve çocuğu ile görüş sırasında iki kez baygınlık geçirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üçüncü kez baygınlık geçirilmesi üzerine ambulansla hastaneye kaldırılan Kılınç’ın son sağlık durumu ile ilgili hastaneden henüz bir açıklama yapılmadı. Kılınç’ın Vertigo, görme, kalp hastalıkları gibi birçok sağlık sorunu olduğu da belirtiliyor. *** Cezaevlerinde hasta ve öz bakımlarını yapamayan çok mahkûm var. Örneğin, felçli ve engelli mahkûm Şerife Sulukan infaz ertelemesi bekliyor. *** Hasta Mahpuslara Özgürlük İnisiyatifi tarafından yapılan açıklamada Bakırköy Kadın Kapalı Hapishanesi’nde tutulan ağır hasta mahpus Saadet Fırat’ın serbest bırakılması istendi. Açıklamada İnsan Hakları Derneği’nin tespitlerine göre hapishanelerde 651’i ağır olmak üzere 1517 hasta mahpus bulunduğu belirtildi... “2022 yılı başından bu yana 25’i hastalıkları nedeniyle olmak üzere 52 mahpus yaşamını kaybetti” denildi. *** İstanbul Belediye Başkanı Ekrem İmamoğlu, haksız ve hukuksuz bir kararla hem 2 yıl 7 ay 15 hapse hem de siyasal haklarından mahrumiyete mahkûm edildi. Bu yetmiyormuş gibi İçişleri Bakanı tarafından terör örgütleriyle ilişkili olduğu iddia edildi; ama bu iddiaları derhal belgelerle çürüttü. *** Çağdaş Gazeteciler Derneği’nin raporuna göre 2022 yılında gazeteciler ve basın kuruluşlarına ilişkin en az 174 dava görüldü/duruşma yapıldı. Bu davalarda en az 263 gazeteci yargılandı. Gazetecilerin çoğu hakkında açılan davalar yıl içinde birkaç duruşma boyunca devam etti. - Bu davalarda en az 40 gazeteci hapis cezası veya para cezasına çarptırıldı. - Gazetecilere toplamda en az 92 yıl 11 ay 15 gün hapis cezası verildi. - Gazetecilere toplamda en az 317 bin 900 TL tazminat cezası verildi. - En az 24 gazeteci hakkındaki yargılamanın sonucunda beraat etti. - Bir yıl boyunca; en az 33 gazeteci tutuklandı, en az 72 gazeteci gözaltına alındı. Bazı gazeteciler haklarında kesinleşen yargı kararları uyarınca cezaevine gönderildi. - 61 gazeteci, işini yaparken özellikle toplumsal olaylarda saldırıya uğradı, engellendi. Saldırıların pek çoğunun arkasından gazeteciler gözaltına alındı. Gazeteciler, daha çok sosyal medya üzerinden tehdit edildi, hedef gösterildi. Radyo ve Televizyon Üst Kurulu’nun (RTÜK), TV kanallarına verdiği ceza kararlarının karnesini İlhan Taşcı çıkardı. Buna göre RTÜK; - Bir yılda 13 TV kanalına 58 kez ceza kesti. - Halk TV, TELE1, KRT, Fox TV ve Flash Haber’e 54 kez ceza kesilirken; TGRT Haber, Beyaz TV, ATV, A Haber, Ülke TV, Kanal 7 ve TV 24’e sadece 3 kez cezai yaptırım uygulandı. 5 TV kanalına verilen 54 cezanın toplam tutarı, 17 milyon 335 bin olurken; 8 TV kanalına verilen 4 cezanın toplamı 1 milyon 674 bin TL oldu. *** Boğaziçi Üniversitesi Direnişi üçüncü yılına girdi. Boğaziçi Üniversiteliler, Türkiye’nin en gözde kurumlarından biri olan üniversitelerine verilen hasarın aslında tüm Türkiye’ye verilen geri dönülmez bir hasar olacağı bilinciyle, kurumsal ilke ve değerlerini korumak, özgür ve özerk üniversite kimliğini yaşatabilmek amacıyla tüm bileşenleriyle 2 yıldır meşru ve demokratik yöntemlerle direniyor. *** Faik Öztrak’ın açıkladığı bilgilere göre 8 yıl önce, Uluslararası Hukukun Üstünlüğü Endeksi’nde 59. sırada olan Türkiye, 2022’de 116. sıraya düştü. 8 yılda 57 basamak birden geriledi. Adalet kaybolunca, memlekette yolsuzluk, hırsızlık, arsızlık, egemen oldu. Milletin kesesinden, bir avuç dolar baronunun, faiz lobilerinin, bir avuç yandaş müteahhidin, bir avuç rüşvetçinin kasalarına, hortum bağlandı. Türkiye, son 8 yılda, Uluslararası Şeffaflık Örgütü’nün, Yolsuzluk Algı Endeksi’nde 43 basamak birden düştü. Kopkoyu bir istibdat ülkenin ufkunu kararttı. Türkiye bu ucube rejimin inşası ve uygulanması sürecinde, İnsani Özgürlük Endeksi’nde 77 basamak birden geriledi. 165 ülke içerisinde 139’unculuğa düştü. *** DEĞERLİ OKURLARIM, SANDIĞA GİTTİĞİNİZDE BU İSTİBDADI UNUTMAYIN.",https://www.cumhuriyet.com.tr/yazarlar/emre-kongar/istibdat-2019424
Emre Kongar,Siyasette haddini bilmek ve demokratik uzlaşma,06 Ocak 2023 Cuma,"“Millet İttifakı” denilen “6’lı Masa” seçim sonrası düzenlemeler üzerinde tartışmalı açıklamalar yapmakla meşgulken, iktidar seçim güvenliğine, şeffaflığına ve adaletine ilişkin çok ciddi saldırıları adım adım gerçekleştiriyor. İktidarın Milli İrade’ye ipotek koyduğunu açıkça dışa vuran eylemleri çok önceden, Doğu illerimizdeki ve ilçelerimizdeki belediye başkanlarının görevden alınmaları ve yerlerine kayyumların atanmalarıyla başlamıştı. Daha çok HDP’ye yönelik olarak algılanan bu eylemler Demokratik Rejimi savunan partiler ve çevreler tarafından yeterince enerjik olarak protesto edilemedi. Oysa medyada, sıranın CHP’li Büyükşehir Belediyelerine de gelebileceğine ilişkin alarm zilleri çalınmaya başlanmıştı bile. Zaten aradan çok zaman geçmeden, başarılı İstanbul Büyükşehir Belediye Başkanı Ekrem İmamoğlu hakkındaki haksız ve hukuksuz “Ahmak” davası mahkûmiyeti ve İçişleri Bakanı tarafından yapılan “teröristlerle iltisaklı olma” iddiaları gündeme geldi. Demokratik Rejimi temelinden zedeleyen bu eylemler, bağımsız yargının, “Şahsım Devleti Rejiminde” siyasal iktidara bağımlı hale getirilmesinin sonucu olarak ortaya çıkmıştı. Harika Bir Haber Türkiye’nin En Geniş Kapsamlı İşitme Cihazları Best Hearing Aids *** İktidarın Demokratik Rejimi ve dolayısıyla şeffaf ve adil bir seçim güvenliğini zedeleyen eylemleri şu gruplar halinde özetlenebilir: 1) Seçimle işbaşına gelmiş olan belediye başkanlarının haksız ve hukuksuz kararlarla görevlerinden alınması ve yerlerine kayyumların atanması. 2) Bazı muhalif milletvekillerinin dokunulmazlıklarının kaldırılması. 3) Siyasal yelpazenin Orta Sağındaki boşluğu doldurmak iddiasında olan milliyetçi sağdan gelen İYİ Parti’nin önünün kesilmesi. 4) HDP’ye yönelik olan partiyi yıpratma ve olanaklı ise kapatma davası. 5) CHP’ye yönelik olarak, HDP üzerinden terörle ilişki iddiası. Bu eylemler bağlamında Erdoğan/AKP-Bahçeli/MHP iktidarının ülkedeki doğal siyasal yapıyı yok saydığı, muhaliflerinin Demokratik siyasal haklarını gasp ettiği ortadadır. *** Aslında iktidarı değiştirecek olan sayısal ve siyasal güç üç partinin toplamından oluşmaktadır: CHP, HDP ve İYİ Parti toplamı, Erdoğan/AK-Bahçeli/MHP iktidarını aşacak güce erişmiştir. Bu üç partinin dışında kalan küçük partilerin siyasal güçleri belli açılardan önemli olabilir ama sayısal etkileri ihmal edilebilir düzeydedir. Bunların liderlerinin, özellikle Erdoğan/AKP iktidarının birinci derecedeki sorumluluklarını taşımış olanların, tarikatlara göz kırpan, temel hak ve özgürlüklere aykırı olan eylem ve söylemleri, sayıları ihmal edilebilir olan kendi çekirdek kadrolarına mesaj vermek ve gerçek demokratların güvenlerini sarsmak dışında bir sonuç doğurmayacaktır. *** Bana sorarsanız, “Bırakınız konuşsunlar, bırakınız geçsinler” diyorum: Çünkü başta bu iki parti olmak kaydıyla, 6’lı Masa’daki öteki küçük partilerin “Millet İttifakı” dışında Meclis’e girme şansları olmadığını kendilerinin de bildiğine eminim. Dilerim, eylem ve söylemleriyle CHP’nin ve Kemal Kılıçdaroğlu’nun sabrını taşırmazlar. Çünkü CHP, HDP, İYİ Parti üçgeni, hiçbirisine muhtaç değil. Bunu çok iyi bilen iktidar da bütün umudunu HDP-İYİ Parti çelişkisinin bu üçlü arasındaki “Demokratik Uzlaşmayı” bozmasına bağlamış görünüyor.",https://www.cumhuriyet.com.tr/yazarlar/emre-kongar/siyasette-haddini-bilmek-ve-demokratik-uzlasma-2018842
Emre Kongar,6’lı masa TBMM değildir,12 Ocak 2023 Perşembe,"O gün gazetede yazım olmadığı için, Pazartesi günleri www.kongar.org adresindeki siteme, özel bir yazı koyuyoruz. Değerli gazeteci-yazar Ümit Aslanbay’ın editörlüğünde, bu yazıların içinden seçilmiş bazı bölümlerden oluşan bir de kitap yayımladık. Kitap esas olarak Erdoğan/AKP iktidarının “Önlenebilir Yükselişi”nin öyküsünü anlatıyor. AKP iktidarının yükselişi “Önlenebilirdi” çünkü, Demokrasiyi tahrip eden her adımdan önce bu adım eleştirilmiş, topluma uyarılarda bulunulmuş, ortaya çıkacak olan vahim sonuçlara işaret edilmişti. AMA HEYHAT: EMPERYALİSTLERCE DESTEKLENEN KARŞIMIZDAKİ DİNCİ-ETNİKÇİ-LİBERAL SOLCU KORO O KADAR GÜÇLÜYDÜ Kİ SESİMİZİ KİMSEYE DUYURAMADIK. Sonunda bu tahribatın öyküsünü anlatan kitabın ismini de “Aymazlığın İbretlik Öyküsü” olarak koyduk. Şimdi AKP’nin bu “Önlenebilir Yükselişi”ne destek verenlerin, (bu yükselişten maddi çıkar sağlayan oligarşi hariç) hepsi pişman... Bir kısmı da zaten yaptıkları hataların bedelini, destekledikleri bu iktidar tarafından atıldıkları zindanda ödüyor. *** Şimdi bu otoriter iktidardan kurtulmanın, Demokrasiyi yeniden kurmanın eşiğindeyiz: Demokratik Rejimi yeniden hayata geçirmek isteyen partilerin kurdukları, Altılı Masa denilen Millet İttifakı, Sosyalist Güç Birliği, Emek ve Özgürlük İttifakı olarak üç birliktelik kendi ilkelerini, ideolojilerini, demokrasiyi yeniden nasıl ve hangi araçlarla kuracaklarını açıklamaya başladılar. Ne yazık ki bu ittifakların en güçlüsü olan Millet İttifakı (Altılı Masa) içindeki bazı küçük parti liderleri, sorumsuzca açıklamalar yapmaya başladılar. Oysa bu konuşanlar zaten bu iktidarın otoriterleşmesinde katkıları olan liderlerdir. Bu iki partinin tek başlarına TBMM’ye hiçbir girme şansları, tek bir sandalye bile kazanma olanakları yoktur. Özetle bu iki parti, siyasal geleceklerini sadece ve sadece içinde oldukları ittifaka borçludurlar. Ama eylem ve söylemlerine bakarsanız, sanki TBMM’de çoğunluk sahibi parti liderleri gibi davranıyor ve konuşuyorlar... Özellikle de sağ siyasetin Demokratik Rejime karşı işlediği tarihsel hataları tekrarlayarak Demokrasi taraftarlarının Altılı Masa’ya bağladıkları umutları zedeliyorlar. Bu konudaki uyarı görevimi yapmak için geçen Pazartesi günü yazdığım “Güncel” yazımdan bir bölümü (biraz değiştirerek) alıntılıyorum. *** Ne yazık ki “Millet İtifakı”nın bazı üyeleri, belki de küçük partilerin liderlerinin kendilerini kanıtlama çabalarından kaynaklanan bir biçimde... Sanki ülkede Demokratik Rejim varmış gibi... Tartışmalı ve dikenli konular üzerinde ne kararlar alacaklarına ilişkin garip ve genel beklentilere aykırı açıklamalar yapmaya başladılar. Ve ancak gerçek Demokratik Rejim içinde TBMM’da tartışılabilecek olan bazı önemli konularda... Kamuoyunun genel Demokrasi beklentileriyle pek de uyuşmayan aykırı birtakım önerilerde bulunuyorlar. Her garip ve aykırı açıklama, kamuoyunda Altılı Masa’ya duyulan güveni biraz daha azaltıyor. Özellikle küçük partilerin liderleri, egolarını cilalamaktan vazgeçerler, zaten sayıları pek de fazla olmayan çekirdek seçmenlerine tartışmalı konularda selamlar yollamayı bırakırlar ve “Güçlendirilmiş Parlamenter Rejim” konusundaki desteklerini ifade etmekle yetinirlerse, Demokratik Rejimin yeniden kurulmasına daha iyi hizmet ederler. Unutmayalım, iktidar zaten Demokratik Rejim taraftarlarının Altılı Masa’ya küserek sandığa gitmemelerini sağlamak için çalışıyor. Bu liderlerin yaptıkları açıklamalar Demokratik Rejimi yeniden kurmak için sandığa gidecek seçmenlerde ciddi tereddütler yaratıyor.",https://www.cumhuriyet.com.tr/yazarlar/emre-kongar/6li-masa-tbmm-degildir-2020705
Emre Kongar,Sincan’dan yükselen isyan sesi,26 Ocak 2023 Perşembe,"CHP Eskişehir Milletvekili Utku Çakırözer, Sincan Cezaevi’ndeki mahpusları ziyaret etmiş. Bugün Hakkı Kılınç’ın söylediklerini özet olarak aktarmak istiyorum. *** “Cezaevine girerken de rahatsızlıklarım vardı. Burada hem sayıları, hem de acısı daha da arttı. Şu anda 15 rahatsızlığım var: Vertigom var. Ciddi işitme kaybım var. Sağ kulağım hiç duymuyor, sol kulağım çok zayıf işitiyor. İşitme cihazı kullanıyorum. Prostat başlangıcı teşhis edildi. Parkinson burada başladı. Uyku apnesi var. Harika Bir Haber Türkiye’nin En Geniş Kapsamlı İşitme Cihazları Best Hearing Aids Son bir ayda bacağımda ödem oluştu. Baylıma var. Burada kaldığım 1.5 yıl içinde 5 kez bayıldım. Gözümde katarakt yine burada çıktı. Baş dönmesi var. Cezaevinde 2 kez fıtık ameliyatı oldum. Sürekli bir yorgunluk, bitkinlik hali, kilo kaybım, demir eksikliğim ve ellerimde sürekli üşüme var. Tüm bunlar için her gün tam 12 ilaç kullanıyorum. Bir avuç içiyorum. Uyku apnesi için geceleri solunum cihazı kullanıyorum, duyabilmek için de işitme cihazı. Sol kolumda da protez var. 3 kez Adli Tıp’a gönderdiler beni. Son olarak yılbaşında eşimle görüşme sırasında bayılmışım. Tüm bunlara rağmen neden ceza ertelemesi yapılmıyor anlamış değilim. Nasıl ki geciken adalet adalet değilse, ceza ertelemesi yapılmadan burada tutulmamız de bir tedavi değildir. Tam tersine ağır bir cezalandırmadır. Daha birkaç hafta önce bizimle aynı koğuşta kalan arkadaşımız Vural Avar gözümüzün önünde vefat etti. Daha önce tuvalette düşüp kaburgalarını kırmıştı. Cezaevinde kalamaz denmesine rağmen tuttular. Bizi sadece FETÖ’nün savcı ve hâkimlerinin kurduğu kumpas davası cezalandırmıyor. Anayasa Mahkemesi önünde her birimizin başvuruları 1.5 yıldır bekliyor. Görüşmeyip uzattıkça bir ceza da onlar veriyor. Adli Tıp Kurumu’na 3 kez gönderildim. Üçünde de cezaevinde kalabilir sonucu çıktı. Böyle ağır cezalandırma oldukça tutukluluk azalmıyor artıyor. Tutuklu sayısına bakın. Her yıl yeni yeni cezaevi yapılıyor. Demek ki bir sıkıntı var bu işte. Arkadaşlarım arasında Dik Hakkı diye bilinirim. Buradan sağlık nedenleriyle tahliye olursam üzüleceğim. Çünkü ben beraat ederek çıkmak istiyorum. Karıncaya bile zarar vermeyen insanlar olarak büyük bir haksızlıkla, bir kumpasla karşı karşıyayız. Ergenekon, Balyoz’dan hiç farkı yok bize yaşatılanın. Bizi neyle suçluyorlar: TC hükümetini yıkmak ile. Ama dönemin Cumhurbaşkanı Demirel diyor ki ‘Ortada darbe yok. Siz darbenin ne olduğunu bana sorun’ diyor. Dönemin Başbakanı ‘Biz yıkılmadık’ diyor. O hükümetin hiçbir üyesinin şikâyeti de yok bizle ilgili. Bizi yargılayanların yüzde 80’i FETÖ’cü. Savcıların, hâkimlerin bir bölümü ile burada aynı cezaevinde yatıyoruz. Bu dava da aynı Balyoz, aynı Ergenekon gibi TSK’yi yıpratma, güçsüz hale getirme amacıyla yargının sopa olarak kullanıldığı kumpas davalarından farksız. Bu da bir kumpas.” *** Çakırözer bu duruma isyan ediyor. İki başka konuşması daha var. Onları da daha sonra aktaracağım.",https://www.cumhuriyet.com.tr/yazarlar/emre-kongar/sincandan-yukselen-isyan-sesi-2025115
Emre Kongar,Uğur Mumcu kimdi?,24 Ocak 2023 Salı,"Kendi sözleriyle Uğur Mumcu: 1) Atatürkçüdür... 2) Cumhuriyetçidir... 3) Laiktir... 4) Antiemperyalisttir... 5) Tam bağımsız Türkiye’den yanadır... 6) İnsan hakları savunucusudur... 7) Terörün karşısındadır... 8) Yobazların, hırsızların, vurguncuların, çıkarcıların düşmanıdır... 9) Araştırarak yazdığı hiçbir konu yalanlanamamıştır... 10) Vurup parçaladıkları zaman, her parçasından onun gibiler onu aşacaklar doğacaktır. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Benim sözlerimle Uğur Mumcu: 1) İyi bir insandı. 2) Özgür ve bağımsızdı. 3) Tam bir aydındı, toplumsal sorumluluklarının bilincindeydi. 4) Cesurdu, kimseden korkmaz, gördüğü ve inandığı doğruları ne pahasına olursa olsun savunurdu. 5) Dürüsttü, rüşvet yemez, yalan söylemezdi. 6) Çalışkandı, hiç durmadan okur, yazardı. 7) Kavgacıydı, savunduğu gerçeklere, düşüncelere karşı çıkanların peşini bırakmazdı. 8) İyi bir yazardı, kalemi kuvvetliydi, günlük makaleleri kadar kitapları da ilgi çekerdi; “Sakıncalı Piyade” adlı kitabı sadece bir belge olarak değil, harika bir mizah yapıtı olarak da önemliydi. 9) Araştırmacı bir gazeteciydi, karanlık olayların, sorunların üzerine gider, bilgi, belge toplar ve sonra bunları belli bir sistematikle çözümleyerek açık seçik bir biçimde okurların bilgisine sunardı. 10) Bir polemik ustasıydı; hiçbir haksız eleştirinin, saldırının, suçlamanın altında kalmazdı. 11) Bir hukuk insanıydı, evrensel hukuk ve adalet ilkelerinin, insan haklarının ülkemizde de geçerli olması için savaşırdı. 12) Atatürkçüydü, Atatürk devrimlerinden, laiklikten, çağdaşlıktan, akıldan ve bilimden yanaydı. 13) Antiemperyalistti, bağımsızlıkçıydı, emperyalistlerin özellikle din üzerinden ve ekonomik araçlarla uyguladıkları oyunlarını teşhir eder, onlara karşı çıkardı. 14) Sosyalistti, emekçilerin haklarını, ezilenleri, kamu mülkiyetini, fırsat eşitliğini, gelir adaletini savunur, sömürüye karşı çıkardı. 15) Devrimciydi, Atatürk Devrimlerinin sola açık bir biçimde devam ettirilmesinden, sürekli devrimden yanaydı. *** 1978’da Ecevit Başbakan olduğunda, ben de tek kanallı televizyonda program yapmaya başlamıştım. Yıllarca ambargolu olan Uğur Mumcu’yu da uzun yıllar sonra ilk kez canlı yayına konuk etmiştim. Daha önce de birlikte, Tuzla Piyade Okulu’nda askere gitmiştik; o “Sakıncalı Piyade” yapılmış, ben de “Sakıncalı Yedek Subay” olmuştum. Uğur Mumcu’yu katledenler, bir seri cinayetlerle toplumun eksenini kaydırmak isteyen, Demokratik, Laik ve Sosyal Hukuk Devleti olan Bağımsız Türkiye Cumhuriyeti’nin içteki ve dıştaki düşmanlarıydı. Bu seri cinayetlerin listesini DEVRİMİN VE KARŞI DEVRİMİN YÜZ YILI adlı kitabımızın 2. cildinin sonuna ekledik. Bugün geldiğimiz noktadan geriye bakıldığında o cinayetlerin anatomisi çok daha net olarak görülüyor.",https://www.cumhuriyet.com.tr/yazarlar/emre-kongar/ugur-mumcu-kimdi-2024430
Emre Kongar,6’lı masadan 10 beklenti,19 Ocak 2023 Perşembe,"“Altılı Masa” denilen “Millet İttifakı” ülkede Demokratik Rejim’in yeniden kurulması için bir umut yarattı. “Millet İttifakı” Kılıçdaroğlu’nun, MHP’den kopan ve demokrasiye inanan milliyetçilere, 2018 seçimlerine girebilmeleri için 15 milletvekilini ödünç vermesiyle başladı. “Altılı Masa”nın mimarı CHP Genel Başkanı Kemal Kılıçdaroğlu’dur: CHP ve İYİ Parti ittifakına, dini kullanan Erdoğan/AKP iktidarının otoriter uygulamalarına karşı olan  Saadet Partisi de katıldı. İçişleri Bakanı Soylu’nun bir zamanlar Genel Başkan olduğu Demokrat Parti de, Gültekin Uysal’ın liderliğinde “Demokratik Rejim” için bu ittifaka katıldı, böylece “Dörtlü Masa” oluştu. 2019 sonunda Davutoğlu’nun Gelecek ve 2020 başında da Babacan’ın DEVA partileri kuruldu. AKP’nın Dışişleri Bakanı, Davutoğlu, Erdoğan’ın Cumhurbaşkanı seçilmesinden sonra AKP’yi ve hükümeti emanet ettiği Başbakan ve AKP Genel Başkanı idi. Türkiye’nin yanlış Suriye politikasının üreticisi ve yürütücüsüydü. Harika Bir Haber Türkiye’nin En Geniş Kapsamlı İşitme Cihazları Best Hearing Aids Siyasal tarihimizin en karanlık ve en kanlı dönemi olan 7 Haziran-1 Kasım 2015 seçimleri arasında Başbakanlık yapmıştı ve 7 Haziran seçimlerinden sonra, kendisinin kuramadığı hükümeti kurma görevinin CHP’ye verilmemesi için bahaneler uyduran liderdi. Babacan ise 2015’e kadar Erdoğan/AKP iktidarının hazine ve maliye politikalarının sorumlusuydu. Bu ikili de bir süre sonra “Dörtlü Masaya” katıldı ve “Millet İttifakı” “Altılı Masa” oldu. Fakat Türkiye’nin yazgısını belirleyecek olan 2023 seçimleri yaklaşırken, bu masadan garip çıkışlar ve aykırı iddialar gündeme gelmeye başladı. *** Bu yazıda bu garip ve aykırı çıkışlar yerine, kamuoyunun bu “Altılı Masadan” genel beklentilerini özetleyeceğim: 1) Demokratik Rejimi kurmak kararlılıkları konusunda umut vermeliler. 2) Temel Hak ve Özgürlükleri korumak için neler yapacaklarını anlatmalılar. 3) Yargı bağımsızlığını gerçekleştirmek için gerçekçi ve geçerli önlemler açıklamalılar. 4) Yolsuzluk ve rüşvetlerin, haksızlık ve hukuksuzlukların hesabının sorulacağı konusunda güvence vermeliler. 5) Demokratik Rejim’in altını oyan, toplumu bölen, ırkçı ve dinci söylemlerden kaçınmalılar. 6) Kendi egolarını öne çıkarmamalılar. 7) Seçimlerden sonra oluşacak TBMM’de tartışılacak ve çözülecek sorunlar hakkında şimdiden kendi özel beklenti ve çözümlerini empoze etmemeliler. 8) Sandık güvenliğini sağladıkları konusunda gerçekçi ve geçerli önlemleri açıklayarak kamuoyunu ikna etmeliler. 9) Kendi ittifakları dışında kalan ama Demokratik Rejimi savunan öteki partilerle de uzlaşma ve işbirliği aramalılar. 10) “Şahsım Devleti”ni kuran iktidarın kötü taklidi olan, onu andıran eylem ve söylemlerden kaçınmalılar. *** 2023 seçimlerinin Demokratik Rejim taraftarlarınca kazanılmasını engelleyecek hatalar yapanlar tarihin karanlıklarında boğulacaklardır.",https://www.cumhuriyet.com.tr/yazarlar/emre-kongar/6li-masadan-10-beklenti-2022847
Emre Kongar,Atı alan her zaman Üsküdar’ı geçer mi?,20 Ocak 2023 Cuma,"Seçimlerden çok önce, Erdoğan kendisinin yeniden aday olduğunu ilan etti. İki kez seçilmiş olduğu için, Anayasa’ya göre ancak seçimler TBMM tarafından 360 oyla yenilenirse aday olabiliyor. Oysa, Erdoğan/AKP iktidarı TBMM’de beşte üç çoğunluğa yani 360 oya sahip değil. Dolayısıyla Anayasa’ya göre muhalefetle anlaşmadan Erdoğan’ın aday olması olanaklı değil. Buna rağmen Erdoğan yeni seçim tarihini de 14 Mayıs olarak açıkladı. Oysa bu da olanaklı değil... Çünkü seçimi değiştirilen yeni seçim yasasına göre yapmak istiyor... Ama seçim yasasındaki değişiklikler yapıldıktan ancak bir yıl sonra yürürlüğe girebiliyor. Yeni seçim yasasının kabul tarihi ise 6 Nisan 2022. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama süreç 6 Nisan tarihinde başlayınca, seçim takvimine göre oy verme işlemi 14 Mayıs tarihine yetişmiyor. Bütün bu yasal ve Anayasal engellere karşın, iktidar hem Erdoğan’ın adaylığını hem de seçim tarihini yasalara ve Anayasa’ya aykırı olarak ilan etti. *** Peki Cumhurbaşkanlığı makamının yetkilerine ve gücüne sahip olan Erdoğan, yasalara ve Anayasa’ya uymazsa ne olur? Şimdiye kadar ne olmuşsa, şimdi de o olur: Yani konu önce Yüksek Seçim Kurulu’na sorulur... Yüksek Seçim Kurulu, yasalara ve Anayasa’ya aykırı olan durumların, kararların ve uygulamaların yasalara ve Anayasa’ya aykırı olmadıklarını söyler... Erdoğan da, kendi sözleriyle “Atı alarak Üsküdar’ı geçer!” Mİ ACABA? *** Bu kez “Üsküdar’ı geçmenin” anlamı değişmiş görünüyor... Çünkü: Halkın olağanüstü tepkisi... Açlıkla ve adaletsizlikle terbiye edilen seçmenin tercihleri... Yasalara ve Anayasa’ya aykırı olan her türlü karar ve uygulamaları aşacak bir oy kaymasını işaret ettiği için... Yasalara ve Anayasa’ya aykırı kararlar ve uygulamalar bu kez, seçim sonucunu belirleyebilecek gibi görünmüyor. *** İlk üç “Atı alanın Üsküdar’ı geçtiği” olayda... Yani 2014 Cumhurbaşkanlığı seçimlerinde... 2017 Anayasa değişikliği ile “Şahsım Devleti”ni kuran halkoylamasında... Ve 2018 Cumhurbaşkanlığı seçimlerinde: Erdoğan, YSK kararlarıyla, yasalara ve Anayasa’ya aykırı uygulamalarla seçimleri kazanmış, “Atı alıp Üsküdar’ı geçerek” güvenliğe kavuşmuştur ama... Ama bu kez ne kadar yasa dışına, Anayasa dışına çıkarlarsa çıksınlar, seçimleri kazanma olasılıkları hiç de yüksek görünmüyor. Dolayısıyla o ünlü “Atı alan Üsküdar’ı geçti” sözündeki “Üsküdar”, ya “güvenlikli yer” anlamını yitirmiş ya da ulaşılamayacak kadar uzak bir noktaya gitmiştir! *** Bu seçimlere giderken, başta yargıçlar ve YSK olmak kaydıyla, bütün kişi ve kurumlar, zaten uymak zorunda oldukları yasalara ve Anayasa’ya uygun davranmaya titizlikle özen gösterirlerse, sadece ülke bakımından değil, kendi kişilikleri, haysiyetleri ve gelecekleri açısından da çok doğru davranmış olurlar.",https://www.cumhuriyet.com.tr/yazarlar/emre-kongar/ati-alan-her-zaman-uskudari-gecer-mi-2023193
Emre Kongar,"Kitaplar, kitaplar",27 Ocak 2023 Cuma,"Gündemi izlemekten, Cumhuriyet’e yazı yetiştirmekten, TELE1’e söyleşi yapmaktan, yayıncılara söz verdiğim kitapları bitirmeye çalışmaktan, Bavul Dergisi yazılarımdan, kıramayacağım dostlarımın, yazı ve söyleşi, imza isteklerini karşılamaktan, ailenin görmezlikten gelemeyeceğim ciddi sorunlarıyla uğraşmaktan vakit bulabildiğimde... Kitap da okuyorum! *** Başımıza musallat olan “Şahsım Devleti” karabasanının meşruiyetten yoksun olduğunu kanıtlayan bir kitap: Yazan Eski Yargıtay’ın Eski Başkanı Prof. Dr. Iur. Sami Selçuk, Hukuk Dünyasında DOĞMAYAN HALK OYLAMASI, Oylamanın Dürüstlüğü ve Ahlakiliği İlkesinin Çiğnenmesi, İmge Kitabevi. Bu ucube Anayasa’nın nasıl haksız ve hukuksuz bir sözde halkoylaması ile kabul ettirildiğini anlatıyor. *** Herbert Marcuse’dan bu yana Marksizmi birey bağlamında, çağımızdaki son teknolojik, ekonomik, siyasal gelişmeler ve küreselleşme çerçevesinde irdeleyen önemli bir yapıt: Nevzat Evrim Önal, İnsan Bencil mi?, Yazılama Yayınevi. Harika Bir Haber Türkiye’nin En Geniş Kapsamlı İşitme Cihazları Best Hearing Aids *** Bir sinemacı, sanatçı, senarist Yiğit Güralp, yazar kimliğiyle karşımızda: İyi Hissettiren Yazılar, Masa Yayınları. Birçok ünlü sanatçı, birçok anekdot, birçok düşünce. İnsanı gerçekten iyi hissettiren, mutluluk duygusunu güçlendiren yazılar. *** Bülent Eczacıbaşı Türkiye’de sanat ve kültüre katkıları olan bir ailenin üçüncü kuşak temsilcisidir. Kültür, sanat, felsefe ve elbette iş yaşamındaki izlenimlerini, akıcı ve kolay okunur bir dille kitaplaştırmış: Aklımızda Bulunsun, Yapı Kredi Yayınları. *** Küreselleşme sonrası Dünya’daki stratejik oluşumları ABD karşıtlığı açısından irdeleyen bir kitap: Mehmet Ali Güller yazmış: Kuşak ve Yol, Büyük Avrasya Ortaklığı, Kırmızı Kedi Yayınevi. *** Balyoz Davası kurbanlarından Emekli Tümgeneral Ahmet Yavuz’dan Kurtuluş Savaşı ve Atatürk üzerine, iki çalışma: Başkomutan, Emsalsiz Lider, Kırmızı Kedi Yayınevi. Büyük Taarruz, Kurtuluş’un Mührü, Kuruluş’un Anahtarı, Cumhuriyet Kitapları. *** Zülâl Kalkandelen’den çok önemli iki kitap: Çağımızın en devrimci ideolojisi ve hareketi üzerine, Vegan Devrimi ve Hayvan Özgürlüğü, Yeni İnsan Yayınevi. Yetmez ama Evetçilerin, Liberal Solcuların kökenleri üzerine tarihsel ve siyasal, önemli bir irdeleme, İdris Küçükömer’in Tezleri, İkinci Cumhuriyetçiliğin Temelleri, Kırmızı Kedi Yayınevi. *** Yolsuzluk üzerine yazılarıyla dikkat çeken Çiğdem Toker’den bir yolsuzluk incelemesi daha: Şehir Hastaneleri, Milletin Cebinden Kamu-Özel İşbirliği, Tekin Yayınevi. Sağlığımız ürerinden rant sağlanmasının öyküsü. *** Post-Post Kemalizm, Türkiye Çalışmalarında Yeni Arayışlar, İletişim Yayınları. Derleyenler İlker Aytürk, Berk Esen. Atatürkçülüğe ve Laik Cumhuriyetçi Devrimciliğe karşı olan etnikçi ve dinci reddiyeleri irdeleyen ama onların postmodern kavramlarını ve paradigmalarını kullandıklarından dolayı pek de yeni yaklaşımlara ulaşamayan çalışmalar.",https://www.cumhuriyet.com.tr/yazarlar/emre-kongar/kitaplar-kitaplar-2025487
Emre Kongar,"Karartmacılık ve ithal seçmen, iktidarı kurtarır mı?",10 Ocak 2023 Salı,"Sevgili okurlarım, bu iktidarın devlet geleneklerini, devlet kurumlarını, kısacası “devleti” yıkarak yaptığı pek çok kötülüğün yanında, Demokratik Rejimi en çok zedeleyen icraatı, “Obskürantizm” denilen, her türlü bilgiyi halktan saklayan “Karartmacı” politikadır. Demokratik Rejim, iktidarın şeffaflığı üzerine dayalıdır. Bütçe, bu nedenle en önemli denetim belgelerinden biridir. Sayıştay raporları da bu tür belgelerin en başında gelir. TÜİK denilen devletin istatistik kurumu, sadece devlet kurumlarının icraatını değil, toplumun bütün fonksiyonlarını ilgilendiren bilgileri kamuoyuna açıklar. Böylece hem devletin hem toplumun hem iktidarın fonksiyonları, zaman içinde gösterdikleri değişme eğilimleriyle birlikte değerlendirilebilir. Elbette, ihaleler, ödemeler, maliyetler, vergiler, gelirler, giderler, kârlar zararlar hakkındaki sayılar, oranlar, sadece iktidarların değil, devletin ve bütün toplumun genel gidişini gösteren bilgilerdir. Bu bağlamda seçim güvenliği de esas olarak seçmen listelerinin saptanması ile oy kullanma ve oy sayımı süreçlerinin şeffaflığına bağlıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne yazık ki bütün devlet fonksiyonlarında olduğu gibi seçim konusundaki bilgiler de bir karartma perdesi arkasındadır. Örneğin, seçmen listelerini İçişleri Bakanlığı düzenlemektedir. *** Seçmen desteğini kaybeden iktidarın Suriye ve öteki ülkelerden aldığı ve sayıları neredeyse nüfusun yüzde onuna ulaştığı söylenen sığınmacılardan destek aradığı ve bu desteği aldığı biliniyor. Kamuoyuna yansıyan bilgilere göre sadece 120 bin 133 sığınmacı Suriyelinin vatandaş olarak seçmen niteliğine sahip olduğu biçiminde bir açıklama yapılmıştır. Ama iktidarın bu karartmacı politikasından dolayı buna inanmak biraz zordur. Karartmacılığın egemen olduğu toplumlarda komplo teorileri, dedikodular, abartılı dezenformasyonlar devreye girer. Türkiye’de de vatandaşlık verilen ve seçmen özelliği kazanan sığınmacıların sayılarının bu açıklananın çok çok üstünde olduğu iddia edilmektedir. *** Üstelik seçmen listeleri de artık vatandaşlık numarasına göre düzenlendiğinden ve vatandaş olan sığınmacılar bir dilekçe ile isimlerini de değiştirebildiklerinden normal seçmenlerin listelerde kendi adlarını aramaktan başka bir denetim yolları da yoktur. Muhalefetin bütün eleştirilerine karşın, iktidara yakın çevrelerin iddiaları, seçmen listelerinde ve sandıklarda sonucu değiştirecek kadar büyük yolsuzluğun yapılamayacağı biçimindedir. Oysa yaklaşık 500 bin oy sonucu değiştirebilir. *** Bakın Türkiye Cumhuriyeti’ni ucube “Şahsım Devleti” rejimine dönüştüren ve oy sayımı yasalara aykırı olarak yapılan 16 Nisan 2017 sözde halkoylamasının güya resmi sonuçları nedir: Evet: 25 milyon 157 bin 463 Hayır: 23 milyon 779 bin 141 Fark: 1 milyon 378 bin 322 Farkın yarısı: 639 bin 111 Sonuç olarak 640 bin kadar seçmen karar değiştirse ve “Hayır” deseydi, bu ucube “Şahsım Devleti anayasası” kabul edilmiyordu! Bir de bu ucube anayasa ile, baskılar altında girilen ve Erdoğan’ın görevinden istifa etmeden katıldığı son Cumhurbaşkanlığı seçimine bakalım: Kullanılan oy sayısı: 50 milyon 68 bin 627 Kullanılan oyun yüzde 50’si: 25 milyon 34 bin 313 Erdoğan’ın aldığı oy: 26 milyon 330 bin 823 Erdoğan’ın oylarının yüzde 50’yi aşan miktarı: 1 milyon 296 bin 509 Sonuç olarak Erdoğan’ın bütün gücünü kullanarak baskı altında yapılan seçimde aldığı 1 milyon 300 bin kadar oy, onun birinci turda seçilmesini sağlamıştı. *** Şimdi soru şu: Bütün karartmacı önlemlere, bazı illerimizde toprak ağalarının, şeyhlerin, şıhların bütün bir köy ya da aşiret adına oy kullandığı/kullanacağı iddialarına, bazı yerlerde gündeme gelen resmi baskılara, ithal seçmene, mükerrer oy kullanmalara ve sandıklarda yapılabilecek sahtekârlıklara rağmen, Seçmen tercihi, “Otoriter Şahsım Devleti” rejimine karşı, “Demokratik Rejim”den yana bir seçimi yansıtabilecek kadar güçlü mü acaba? Boş tencere faktörü ve güvensiz/adaletsiz yaşam koşulları acaba bu gücü yaratmış mıdır?",https://www.cumhuriyet.com.tr/yazarlar/emre-kongar/karartmacilik-ve-ithal-secmen-iktidari-kurtarir-mi-2020002
Emre Kongar,Şahsım Devleti kuşlara mı yem oldu?,13 Ocak 2023 Cuma,"Öyle anlaşılıyor ki “Şahsım Devleti”, “Pelikan Grubu”ndan sonra, “Ebabil Harekâtı”yla da iç içe geçmiş. Siyasal İslam, AKP kimliğiyle, daha önce irticadan kapatılan partilerin yerine, küllerinden yeniden doğan Zümrüdü Anka yani Simurg Kuşu gibi Türkiye’de iktidar olmuş, 20 yıl boyunca da bu ülkeyi yönetmiştir. Ama zaman içinde iktidarın, küllerinden doğan bu bilge kuş görünümünün bir yanılsama olduğu ortaya çıkmış, bilge değil bilgisiz, erdemli değil erdemsiz, adil değil, gayri adil, vicdanlı değil vicdansız olduğu, kuş değil, bir insan/şahıs olduğu ortaya çıkmıştır. Elbette bu Anka kuşu yanılsamasının arkasındaki gerçeğin, insanlığın iyi taraflarını temsil etmeyen bir insan, bir şahıs devletinin ortaya çıkması öyle birdenbire olmamıştır... Önce Pelikan ile özdeşleşmiş, sonra Ebabil ile de bütünleştiği ortaya çıkmış, böylece “Şahsım Devleti kuşlara mı yem oldu” sorusu sorulmaya başlanmıştır. Bu soruyu soranlar, “Seçimlerden sonra bu enkaza akbabalar mı üşüşecek” diye devam etmektedirler. Gelişmiş teknoloji işitme cihazları: Fiyatlar ve seçenekler Visionery Echo Şimdi Keşfet *** Sevgili okurlarım, ben bu kuşlarla “Şahsım Devleti” ilişkilerini iyi bilmediğim için Wikipedia’ya başvurdum. Bakın orada “Pelikan Grubu” için özetle neler denmiş: Pelikan grubu, Pelikan örgütü, Pelikan teşkilatı ya da Pelikancılar, Türkiye’de 1 Mayıs 2016’da Pelikan Dosyası adlı İnternet sitesinde yayınlanan “Selâm Olsun!” yazısıyla ve Ahmet Davutoğlu’nun görevden ayrılmasıyla sonuçlanan süreçte adlarını duyuran bir grup. Yeni açılmış bir blog sayfasında bulunan, ayrıca Pelikan grubunun varlığını da ortaya çıkaran “Selâm Olsun!” adlı yazıyı; 1 Mayıs 2016’da Atifet Ulusoy, Cemil Barlas, Elif Şahin, Filiz Gündüz ve Merve Taşçı kişisel Twitter hesaplarından paylaşmıştır. Yapının merkezinde Berat Albayrak ile Turkuvaz Grubu’nun başındaki ağabeyi Serhat Albayrak’ın olduğu ifade edilmektedir. Grubun eski bir üyesi olan Fırat Erez, kuruluş sürecinde amaçlarını “AKP’nin sosyal medya ekibinin oluşturulması” olarak tanımlamış ve sosyal medyadaki yalan paylaşımların ifşa edildiğini söylemiştir. Pelikan grubu, farklı sosyal medya hesapları aracılığı ile iletmek istediği mesajları kamuoyu ile paylaşmaktadır. Bu tip hesaplar bazıları tarafından trol hesaplar olarak adlandırılmaktadır. Üsküdar’da bulunan Pelikan Yalısı’nda faaliyet gösteren @BosphorusGlobal grubunun Pelikan Dosyası dışında, @gununyalanlari ve @TAM_Olsun gibi sosyal medya projelerini de ürettiği ve Berat Albayrak’ın sağladığı 1.724.000 TL ile faaliyet gösterdiği iddia edilmektedir. Cumhurbaşkanı Recep Tayyip Erdoğan, 2019 yılında yalıya 1.5 saat süren bir ziyarette bulundu. Kasım 2020’de Boğaziçi Küresel’e “kamu yararına dernek statüsü” verildi. WikiLeaks’te yer alan belgelere ve Berat Albayrak’a gönderilen e-maillere göre; Pelikan yapılanmasının ana finans kaynaklarını Berat Albayrak ve Medipol Üniversitesi oluşturmaktadır. Grubu fonlayanlar arasında işadamı Can Paker’in de bulunduğu iddia edilmektedir. *** İkinci bir kuş örgütü, dün CHP Grup Başkan Vekili Özgür Özel tarafından dile getirildi: Özel’in iddiasına göre İçişleri Bakanı Süleyman Soylu’nun danışmanı, arkadaşı olan Emin Şen adlı bir kişi, Ebabil Harekâtı isimli Telegram kanalında örgütlenmiş olan bir trol ordusunun yöneticisidir. Özel’e göre, Ebabil Harekâtı, devletin Jandarma ve Polis örgütlerinin Twitter hesaplarını da kontrol eden, onlar adına bu hesaplardan Kılıçdaroğlu’nu suçlayan tweet’ler attığı iddia edilen Emin Şen tarafından yönetilen, başında 25 liderin bulunduğu 8 bin kişilik bir trol ordusudur. Örgütün finansmanı, Emin Şen’in şirketlerinin, kamudan, özellikle belediyelerden aldığı yüzbinlerce dolarlık ihaleler ile sağlanmaktadır. *** Öyle anlaşılıyor ki “Şahsım Devleti”, tarikatlarla ilişkilerine ek olarak mafya ve çetelerle ilgili yozlaşmasının yanında ufalana ufalana neredeyse kuş yemi haline gelmiş! DÜZELTME VE CEVAP METNİ https://www.cumhuriyet.com.tr/yazarlar/emre-kongar/sahsim-devleti-kuslara-mi-yem-oldu-2020995 URL adresinde 13.01.2023 tarihinde Emre Kongar imzasıyla ""Şahsım Devleti Kuşlara Mı Yem Oldu?"" başlığıyla yayınlanan sözde köşe yazısı, Müvekkilimle ilgili daha önceki yazılar gibi gerçek dışıdır. Cumhuriyet Gazetesi ve yazarları son dönemde gündem ne olursa olsun, Müvekkil Serhat Albayrak'ın ismini zikretmeyi ve müvekkilimin ismini bütün konulara ilintilemeyi alışkanlık haline getirmiştir. Tekzibe konu yazı da daha önce Cumhuriyet Gazetesi tarafından defalarca yazılan ve gerçeğe aykırı olduğu da defalarca tarafımızca dile getirilen konulardan biridir. Sayın Emre Kongar'ın açık ki, konu sıkıntısı çekmesinden kaynaklı olarak gazetenin eski sayılarına bakarak veya köşe yazarı arkadaşlarına sorarak yazdığı bu yazı, gazetenin ve yazarlarının Müvekkille ilgili takıntısının boyutunun da ne denli büyük olduğunu göstermektedir. Cumhuriyet Gazetesi'ni ve Emre Kongar'ı sorumlu ve takıntısız gazetecilik yapmaya davet ediyor, gerçeğe aykırı olan bu habere ilişkin açıklamalarımızı kamuoyuna saygıyla sunuyoruz. Serhat Albayrak Vekili Av. Fatih Savaş",https://www.cumhuriyet.com.tr/yazarlar/emre-kongar/sahsim-devleti-kuslara-mi-yem-oldu-2020995
Emre Kongar,Anayasa ‘Üsküdar’ı geçmek için kullanılan at’ değildir!,22 Ocak 2023 Pazar,"İçerideki ve dışarıdaki sevgili okurlarım: Hepimizin kaderini belirleyecek olan 2023 seçimleri demokratik rejim ile otoriter rejim arasında bir tercih olacaktır. Şimdiye kadar bu kritik seçimler ve halkoylamaları Anayasa’ya ve yasalara uygun biçimde yapılmamıştır. Önümüzdeki bu seçimde de Anayasa’ya ve yasalara aykırı bazı zorlamaların yapılacağı ilan edilmiştir. Bu nedenle, Anayasa’nın bu konudaki maddelerini anımsatmayı tarihsel bir görev saydım. *** Cumhurbaşkanının seçimi: Anayasa madde 101 fıkra 2: Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Cumhurbaşkanı Yemini: Anayasa madde 103: “Cumhurbaşkanı sıfatıyla, Devletin varlığı ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma Anayasaya, hukukun üstünlüğüne, demokrasiye, Atatürk ilke ve inkılaplarına ve laik Cumhuriyet ilkesine bağlı kalacağıma Milletin huzur ve refahı, milli dayanışma ve adalet anlayışı içinde herkesin insan haklarından ve temel hürriyetlerinden yararlanması ülküsünden ayrılmayacağıma Türkiye Cumhuriyeti’nin şan ve şerefini korumak, yüceltmek ve üzerime aldığım görevi tarafsızlıkla yerine getirmek için Bütün gücümle çalışacağıma Büyük Türk Milleti ve tarih huzurunda, namusum ve şerefim üzerine andiçerim.” *** TBMM ve CB seçimlerinin yenilenmesi: Anayasa madde 116: Türkiye Büyük Millet Meclisi, üye tam sayısının beşte üç çoğunluyla seçimlerin yenilenmesine karar verebilir. Bu halde Türkiye Büyük Millet Meclisi genel seçimi ile Cumhurbaşkanlığı seçimi birlikte yapılır. Cumhurbaşkanının seçimlerin yenilenmesine karar vermesi halinde, Türkiye Büyük Millet Meclisi genel seçimi ile Cumhurbaşkanlığı seçimi birlikte yapılır. Cumhurbaşkanının ikinci döneminde Meclis tarafından seçimlerin yenilenmesine karar verilmesi halinde, Cumhurbaşkanı bir defa daha aday olabilir. (Dikkat: Seçimlerin yenilenmesine karar verilmesi TBMM için ayrı fıkrada, Cumhurbaşkanı için ayrı fıkrada belirtilmiş. Cumhurbaşkanı seçimlerin yenilenmesine karar verebilir ama bu kararı TBMM vermediği için üçüncü kez aday olamaz.) *** Seçim yasası değişikliklerinin uygulanması: Anayasa madde 67, son fıkra: Seçim kanunlarında yapılan değişiklikler, yürürlüğe girdiği tarihten itibaren bir yıl içinde yapılacak seçimlerde uygulanmaz. Son seçim kanunu değişikliğinin Resmi Gazete’de ilan tarihi: 6 Nisan 2022 Seçim takvimi: Sandıktan önce 60 gün. Yeni seçim kanununun en erken uygulama tarihi: 7 Haziran 2023 *** Sevgili okurlarım, yeminleri araştırırken Anayasa Mahkemesi üyelerinin ve seçim sandık kurulu başkan ve üyelerinin yemin metinlerini buldum, ileride onları da yayımlayacağım. Ama Yüksek Seçim Kurulu üyelerinin yemin metnini bulamadım. Yardımlarınızı rica ediyorum!",https://www.cumhuriyet.com.tr/yazarlar/emre-kongar/anayasa-uskudari-gecmek-icin-kullanilan-at-degildir-2023822
Emre Kongar,Bu kadar ahlaksızlık ancak eğitimle olur,15 Aralık 2022 Perşembe,"Değerli okurlarım, “Demokratik, Laik ve Sosyal Hukuk Devleti” çökertilip yerine tarikatların etkisindeki “Şahsım Devleti” kurulunca toplumun bütün kurumları, bütün kuralları, bütün değerleri altüst oldu... Cehalet ve ahlaksızlık, toplumun bütün kesimlerinde görülmeye ve egemen olmaya başladı. Sadece son günlerde medyaya yansıyan olaylar bile tüyler ürpertici: Sapanca’da, 6 yaşındaki bir kız çocuğu bir tarikat şeyhi olan babası ve annesi tarafından tarikatın bir müridiyle evlendiriliyor. Devlet kurumları iki yıl boyunca sessiz kalıyor; ancak olay kamuoyuna yansıyınca harekete geçiliyor; ama baba, anne ve çocuğa tacizde bulunan (tecavüz eden) kişi savcının tutuklanma istekleri reddedilerek hâlâ serbest dolaşıyor. Karaman’da bir tarikat vakfının yurdunda kırktan fazla erkek çocuk tacize (tecavüze) uğruyor. Bu olay karşısında yetkililer, “Münferit bir olay”, “Bir defadan bir karalama olmaz” gibi yorumlar yapıyorlar. Bursa’da bir tarikat şeyhi müritlerine “badeleme” (bademleme) yapmaktan mahkûm oluyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sakarya’da bir tarikat şeyhi bir çocuk tacizi (tecavüzü) dolayısıyla (iyi hal indirimi uygulanmasına rağmen) hapisteyken, bir başka taciz (tecavüz) olayından dolayı beraat ettiriliyor. Erzurum’da Kuran Kursu’nda yedi çocuğa cinsel taciz (tecavüz) yapıldığı ortaya çıkıyor ve sanık itiraf ediyor. Adana’nın Aladağ ilçesinde bir tarikat yurdunda çıkan yangında 12 kız çocuğu yanarak ölüyor; ailelerin hiçbiri şikâyetçi olmuyor. Elazığ’da bir cemaat yurdunda bir tıp öğrencisi baskılara dayanamadığını belirterek bir mektup bırakıp intihar ediyor. Antalya’daki bir tarikat yurdunda bir üniversite öğrencisi satırla başı kesilerek öldürülüyor. Bu olayların pek çoğunda tecavüze uğrayan hatta öldürülen çocuklarımızın aileleri ya olayları örtbas etmeye çalışıyor ya da şikâyetçi olmuyorlar. Çünkü onlar da aynen birçok devlet kurumları gibi tarikatların, cemaatlerin etkisine girmişler. Bir Adalet Bakanı da, pedofili suçunu oluşturan, kız çocuklarının çok küçük yaşlarda evlendirilmeleri için “Bunlar tamamen ailelerin ve küçüğün de rızasıyla yapılmış işler” demişti. Bu arada kadınlara şiddet ve erkeklerin işlediği cinayetler artarak sürüyor. Sağlık personeline şiddet, sağlık hizmetlerini bile engellemeye başladı. Halk ise, bütün bunlar olurken, açlıkla boğuşuyor. *** Bu cehalet ve ahlaksızlık nasıl yaygınlaşıyor? Devlet kurumlarının, özellikle de yargının, “Şahsım Devleti” bağlamında, tarikatların etkisinde yeniden yapılandırılmasıyla sağlanıyor bu dönüşüm. 1) Askeri bir darbeye girişecek kadar güçlendirilen FETÖ’den temizlenen yerlere, özellikle de yargıya, asker ve sivil güvenlik güçlerine, sağlığa ve eğitime, başka tarikat ve cemaatler yerleştiriliyor. 2) Başta yargı olmak kaydıyla bütün devlet kurumlarına AKP’nin çeşitli kademelerinde görev yapmış olan kişiler atanıyor. 3) Diyanet İşleri Başkanlığı, bütün toplumsal, ekonomik ve hatta hukuksal etkinliklerde rol sahibi kılınıyor ve dönüşümün öncüsü yapılıyor. 4) Meclis kararıyla imzalanmış olan ve kadınları aile içi şiddetten de koruyan “İstanbul Sözleşmesi”nden, tarikatların baskısıyla bir gece yarısı tek bir imza ile çıkılıyor. 5) “Demokratik Laik ve Sosyal Hukuk Devleti”ni tarikatların etkisindeki “Şahsım Devleti”ne dönüştürme süreci bağlamında, Anayasa’ya aykırılığı ve sakıncaları Zülâl Kalkandelen’in dünkü yazısında ayrıntılı olarak anlatılan, erkeklerin kadını iyice örtme çabası, devlet kurumlarına da yaygınlaştırılarak bir Anayasa hükmü haline getirilmek isteniyor. 6) Toplumu tarikatların etkisindeki “Şahsım Devleti”ne biat ettirmek için, Milli Eğitim’e de el atılıyor ve MEB, tarikatların vakıf ve dernekleriyle protokoller imzalayarak evlatlarımızın eğitimlerini tarikatlara ipotek ediyor. İzinli ve izinsiz Kuran Kursları yaygınlaştırılıyor. 7) Suriye’den ve öteki Müslüman ülkelerden milyonlarca “sığınmacı” ithal ediliyor ve bunlara özel olanaklar sağlanarak bir bölümü seçmen de yapılıyor. 8) Tarikatlar ve yandaş şirketler, devlet eliyle yapılan gayrimenkul tahsisleriyle, özel vergi imtiyazlarıyla, ihale yasasının özel hükümleriyle destekleniyor, zenginleştiriliyor. *** Bütün bu süreç sırasında toplumun bütün birikimlerinin, gelirlerinin ve servetinin yağmalanması, oligarşiye nakledilmesi çeşitli yöntemlerle, en sonunda da yüzde 200’e dayanan gerçek enflasyon aracılığıyla devam ediyor. Zaten “Cumhurbaşkanlığı Hükümet Sistemi” denilen, tarikatların etkisindeki ucube “Şahsım Devleti”nin kuruluşu, bu amaca yöneliktir. SON DAKİKADA Ekrem İmamoğlu’na 2 yıl 7 ay 15 gün ceza verildi ve bu cezaya göre siyasal yasaklı olacak. Bu son derece haksız ve hukuksuz siyasal karar İstanbul halkının iradesine karşı verilmiştir ve tarikatların etkisindeki Şahsım Devleti’nin son marifetidir.",https://www.cumhuriyet.com.tr/yazarlar/emre-kongar/bu-kadar-ahlaksizlik-ancak-egitimle-olur-2012081
Emre Kongar,6’lı masa ve CHP bildirileri-1,08 Aralık 2022 Perşembe,"Sevgili okurlarım, Türkiye’nin dününe, bugününe ve yarınına ilişkin önemli açıklamaların yapıldığı son günlerde ülkemiz tarikatların bünyelerindeki çocuk tacizleriyle, siyasal ve bürokratik makamların suç örgütleri liderleriyle olan ilişkilerindeki skandallarla ve Meclis’teki kavgayla çalkalanıyor. Altı yaşındaki kız çocuğunun babası tarafından bir tarikat şeyhine verilmesinden mi dehşete kapılırsınız? Her gün katledilen kadınların, eski eşleri veya takıntılı belalıları ya da boşanmak istedikleri eşleri tarafından öldürüldükleri gerçeğine üzülür ve bu kadınların devlet tarafından korunamamış oluşlarına mı isyan edersiniz? Yoksa devlet görevlilerinin suç örgütleri liderleriyle çıkan fotoğraflarına mı takılır, onlar tarafından yargıya müdahale edilip edilmediğine ilişkin sorulara niçin somut yanıtlar verilemediğine ilişkin kuşkulara mı kapılırsınız? Bütün bunlar olurken bir meclisin en önemli görevi olan bütçe yapmak işinin “Şahsım Devleti” tarafından seçilmemiş bir devlet memuru ile yürütülmesi artık karşımızda ciddi bir devlet olmadığı izlenimini güçlendiriyor. Hepsinin üstüne üstlük Meclis’te bir iktidar milletvekilinin bir muhalif milletvekilinin başını yarması ve hastanelik etmesi olayı “Şahsım Devleti”nin vardığı son aşamayı simgeliyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özetle 20 yıllık AKP iktidarı Türkiye Cumhuriyeti Devleti’ni yıktı, yerle bir etti. İşte biz bu yıkıntı üzerinde geleceği inşa etmeyi konuşuyoruz! *** Türkiye’yi avucuna alan bu karanlık siyasal dönemden çıkabilmek için son günlerde iki önemli açıklama yapıldı: Birinci açıklama, Demokratik Rejime inandıklarını söyleyen muhaliflerin kurdukları “6’lı masa” ya da “Millet İttifakı” denilen partiler tarafından yapıldı. İkinci açıklama, hem Cumhuriyeti, hem Çok Partili Düzen’i, hem de “6’lı masa”yı kurmuş olan CHP tarafından yapıldı. *** 28 Kasım 2022 günü, altı partinin genel başkanları tarafından açıklanan Millet İttifakı’nın bildirisi, “Şahsım Devleti” karanlığından çıkmak için yaşanacak olan geçiş döneminde uygulanması düşünülen bir Anayasa metni taslağı önerisinden ve bu önerinin gerekçesinden oluşuyordu. Bu bildiriden hemen sonra 3 Aralık tarihinde CHP Genel Başkanı Kemal Kılıçdaroğlu kendi iktidarlarında nasıl bir onarım ve yeniden kuruluş politikaları izleyeceklerine ilişkin “İkinci Yüzyıla Çağrı Vizyonu” bildirisini, bu bildiriyi hazırlayan uzmanların da katılımıyla açıkladı. *** Millet İttifakı’nın “Geçiş Dönemi Anayasa Taslağı Önerisi” “Güçlendirilmiş Parlamenter Rejim” için hazırlanmıştı. Dolayısıyla bu öneri, “Güçlendirilmiş Parlamenter Rejim” mantığı açısından irdelenecektir. CHP’nin “İkinci Yüzyıl Vizyonu” bildirisi ise CHP iktidara geldiği takdirde, ülkenin refahı için önümüzdeki yıllarda izleyeceği ekonomik ve teknolojik politikaları açıklıyordu. Dolayısıyla bu açıklama da ülkenin toplumsal ve ekonomik refahı için izlenecek ekonomik ve teknolojik politikalar açısından irdelenmelidir. *** “Millet İttifakı”nın “Geçiş Dönemi Anayasa Taslağı Önerisi” elbette bu ittifakın içindeki partilerin niteliklerinden ve bu niteliklerin ittifakıyla ortaya koyduğu yapıdan bağımsız olarak ele alınamaz. CHP’nin “İkinci Yüzyıl Vizyonu” açıklaması ise bu partinin genel politikalarından ve belgenin hazırlanmasında işbirliği yapılan uzmanların kimliklerinden ve kişiliklerinden bağımsız olarak irdelenemez. Dolayısıyla her iki açıklamanın irdelenmesini ve çözümlenmesini de ilerideki günlerde bu genel ilkeler bağlamında yapmaya çalışacağım.",https://www.cumhuriyet.com.tr/yazarlar/emre-kongar/6li-masa-ve-chp-bildirileri-1-2009917
Emre Kongar,Cezaevinde ölüm,25 Aralık 2022 Pazar,"Cezaevlerindeki tutuklu ve mahkûmlar Türkiye Cumhuriyeti Devleti’nin sadece denetimi değil, aynı zamanda koruması altındadırlar. Vural Avar Paşa’nın cezaevindeki ölümü dolayısıyla bazı ölüm vakalarını okurlarıma anımsatmak istedim. *** 1) Kuddusi Okkır. 6 Temmuz 2008, 60 yaşında. İstanbul Cumhuriyet Savcısı Zekeriya Öz’ün talimatıyla Ergenekon soruşturması kapsamında gözaltına alındı, 20 Haziran 2007 günü tutuklandı. Okkır’ın, Ergenekon örgütünün finansörü olduğu iddia edildi. Tekirdağ F Tipi Cezaevi’nde akciğer kanseri, beyin ve kemik metastazına yakalanan Okkır; konuşamıyor, ayakta duramıyor, kişisel gereksinimlerini tek başına gideremiyor ve ağızdan beslenemiyordu. 1 Temmuz 2008 tarihinde serbest bırakıldı ve 5 gün sonra yoksulluk içinde hayatını kaybetti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2) Ali Tatar. 19 Aralık 2009, 42 yaşında. Deniz Kuvvetleri Öğretmen Yarbay. Poyrazköy davasıyla birleşen amirallere suikast davasından tutuklandı. 10 gün sonra serbest kaldı, iki gün sonra tekrar tutuklanması için evine gelindiğinde intihar etti. 3) Kaşif Kozinoğlu. 13 Kasım 2011, 56 yaşında. Emekli asker ve MİT mensubu. Savcı Zekeriya Öz’ün isteği üzerine Alaattin Çakıcı ile ilişkili olarak tutuklanmıştı. Davası devam ederken Silivri Cezaevi’nde hastalandı, hastaneye götürülürken yolda öldüğü belirtildi. 4) Mehmet Haşimoğlu. 13 Ağustos 2012, 52 yaşında. 28 Şubat dolayısıyla gözaltına alınmıştı. Gözaltında hastalandı. Ameliyat oldu ve vefat etti. 5) Murat Özenalp. 1 Mayıs 2014, 49 yaşında. Emekli Deniz Kurmay Albay. Mamak Cezaevi’nde açık görüş sırasında beyin kanaması geçirerek tedavi altına alındı ve kurtarılamadı. Sonradan kumpas olduğu açıklanan ve sanıkları beraat eden Balyoz davası mahkûmların-dandı. *** Cemaat-AKP ittifakı bozulunca bu kumpasları yapanların bir bölümünün başına da aynı felaketler gelmeye başladı. 6) Teoman Gökçe. 2 Nisan 2018, 49 yaşında. Eski HSYK üyesi yargıç. FETÖ’den tutukluyken Sincan Cezaevi’nde kalp krizi sonunda vefat etti. 7) Zeki Güven. 1 Temmuz 2018, 48 yaşında. Ankara Emniyet Müdürlüğü İstihbarat Şube Müdürü olarak FETÖ soruşturmasında tutukluydu. Ankara Sincan Cezaevi’nde kalp krizi sonucunda vefat etti. *** Elbette başka tutuklu ve mahkûm ölümleri de vardı: 8) Murat Saat. 28 Aralık 2017, 42 yaşında. Geçirdiği kalp krizi sonrası vefat etti. 1996 yılında gözaltına alınmış, Devrimci Halk Partisi (DHP) davasından yargılanmış ve müebbet hapse mahkûm edilmişti. 9) Helin Bölek. 3 Nisan 2020, 29 yaşında. Açlık grevi sonunda vefat etti. Grup Yorum sanatçısıydı. 10) Mustafa Koçak. 24 Nisan 2020, 28 yaşında. Açlık grevi yaparken vefat etti. Savcı Kiraz’ın öldürülmesi olayına iştirak ettiği iddiasıyla yargılandığı davada mahkûm olmuştu. 11) İbrahim Gökçek. 7 Mayıs 2020, 39 yaşında. Açlık grevinde vefat etti. Grup Yorum müzisyeniydi. 12) Ebru Timtik. 27 Ağustos 2020, 42 yaşında. Adil yargılanma amacıyla yaptığı açlık grevinde vefat etti. Çağdaş Hukukçular Derneği (ÇHD) ve Halkın Hukuk Bürosu’nun üyeleri olan avukatlarla birlikte tutuklanmıştı. 13) Mustafa Kabakçıoğlu. 26 Ağustos 2020, 44 yaşında. Gümüşhane Cezaevi’nde tek kişilik hücrede ölü bulundu. KHK’li komiser yardımcısıydı. 14) Halil Güneş. 15 Aralık 2021, 51 yaşında. 29 yıldır cezaevindeydi. Kanserdi, hücresinde vefat etti. 15) Nusret Muğla. 13 Şubat, 84 yaşında. FETÖ davasından içerideydi. Koronavirüsten vefat etti. 16) Ferhan Yılmaz. 10 Nisan 2022, 41 yaşında. Silivri 5 No’lu L Tipi Kapalı Cezaevi’nde adli suçlardan dolayı hapis yatarken kalp krizi geçirdiği iddiasıyla hastaneye kaldırıldı ve hayatını kaybetti. Ailesi, Ferhan’ın vücudunda çok sayıda darp izi olduğunu, ona işkence edildiğini iddia etti. Silivri Cumhuriyet Başsavcılığı ise Ferhan Yılmaz’ın bedeni üzerinde herhangi bir darp, cebir, kesici, delici alet izine rastlanmadığını belirtti. 17) Vural Avar. 20 Aralık 2022, 85 yaşında. Ceza olarak rütbeleri de sökülmüş olan Emekli Korgeneral. Yüksek tansiyon, kalp, demans, prostat, işitme kaybı hastasıydı. Koğuşta düşmüş, kaburgaları kırılmış, akciğeri delinmişti. Hastanede kendisini görmek isteyen eşiyle görüştürülmemiş ve doktorlar tarafından verilen “cezaevinde kalabilir” raporuyla, ameliyat sonrasında koğuşuna geri yollanmıştı. 28 Şubat 1997 tarihinde darbe yapılmış olduğu iddiasıyla haksız ve hukuksuz olarak mahkûm edilmiş ve bazıları 90 yaşına gelmiş olan hasta ve emekli komutanlardan biriydi. Arkasında, haksızlığa uğramış olan on hasta ve yaşlı komutan arkadaşı daha içeride kaldı. *** Cezaevinde ölüm olaylarının sadece bir bölümünün gösterildiği yukarıdaki bu listeye: Tansiyon ve böbrek hastasıyken Ergenekon’dan gözaltına alınan ve yaklaşık altı ay sonra 30 Ocak 2009’da hayatını kaybeden Prof. Dr. Uçkun Geray... Kanser hastasıyken evi basılan ve bir süre sonra 18 Mayıs 2009’da 74 yaşında vefat eden Prof. Dr. Türkan Saylan... Ve... 85 yaşında, kalp hastası iken, gözaltına alınıp iki gün iki gece uykusuz sorgulandıktan bir hafta sonra enfarktüs geçiren ve ameliyat sonrası hayatını 21 Haziran 2010’da yitiren İlhan Selçuk dahil değildir. *** Hasta ve yaşlı mahkûm ve tutukluların hapiste ölmeleri beklenmemeli, hepsi bir an önce tahliye edilmelidir.",https://www.cumhuriyet.com.tr/yazarlar/emre-kongar/cezaevinde-olum-2015096
Emre Kongar,Umut yılı 2023’e girerken: Unutamadıklarım,01 Ocak 2023 Pazar,"Değerli okurlarım, 2022 çok kötü bir yıl oldu. 2023, ülkeyi pençesine alan karabasandan kurtulma umudunun yaklaştığı bir yıl. 2022’den 2023’e girerken unutamadıklarımı sizlerle paylaşmak istedim... Kİ SİZLER DE UNUTMAYASINIZ! *** 1) Bütün içeride veya davalar sırasında ölenleri, öldürülenleri temsilen, (sadece) 20 kişi: Mustafa Yücel Özbilgin Kuddusi Okkır Ali Tatar Kaşif Kozinoğlu Mehmet Haşimoğlu Harika Bir Haber Türkiye’nin En Geniş Kapsamlı İşitme Cihazları Best Hearing Aids Murat Özenalp Teoman Gökçe Zeki Güven Murat Saat Helin Bölek Mustafa Koçak İbrahim Gökçek Ebru Timtik Mustafa Kabakçıoğlu Halil Güneş Nusret Muğla Ferhan Yılmaz Vural Avar Türkân Saylan İlhan Selçuk 2) 28 Şubat’ta olmayan bir darbeyi yaptıkları haksız ve hukuksuz suçlamasıyla mahkûm olanları temsilen, 15 kişi: Çevik Bir Ahmet Çörekçi Kenan Deniz Çetin Doğan Aydan Erol İlhan Kılıç Hakkı Kılınç İdris Koralp Erol Özkasnak Cevat Temel Özkaynak Çetin Saner Yıldırım Türker Fevzi Türkeri Vural Avar Kemal Gürüz 3) Hücresinde ölmesinden yaklaşık 28 gün kadar önce, 22 Kasım 2022 tarihinde, Vural Avar hakkında “Cezasının infazının cezaevinde infazı halinde hayati bakımdan bir tehlike arzetmeyeceği, maruz kaldığı ağır bir hastalık olmadığı, hayatını yalnız idame ettirebileceği, ceza tehiri gerektirir bir hastalık olmadığını” belirten bir rapor veren beş profesör, beş doçent ve bir uzman doktor. (Kaynak: Sedat Ergin’in 24 Aralık 2022 tarihli yazısı) 4) Gezi Direnişi’nde çevreyi korurken temel hak ve özgürlükleri savunurken, bir darbe suçlamasıyla haksız ve hukuksuz olarak öldürülenleri ve mahkûm edilenleri temsilen 16 kişi: Ahmet Atakan Mehmet Ayvalıtaş Abdullah Cömert Elif Çermik Berkin Elvan Mehmet İstif Burak Can Karamanoğlu Ali İsmail Korkmaz Ethem Sarısülük Can Atalay Ali Hakan Altınay Yiğit Ali Ekmekçi Tayfun Kahraman Osman Kavala Mine Özerden Çiğdem Mater Utku Ayşe Mücella Yapıcı 5) AİHM kararlarına rağmen hapiste tutulanlar: Selahattin Demirtaş Osman Kavala 6) Hasta, yaşlı, lohusa, hamile, tutuklu ve mahkûmlar. 7) Anneleriyle birlikte hapiste yaşayan bebekler/çocuklar. 8) Ergenekon, Balyoz, OdaTV, Casusluk gibi kumpas Silivri davalarıyla yıllarca hapis yatanları temsilen (sadece) 10 kişi: Mustafa Balbay İlker Başbuğ Ferit Bernay Mehmet Haberal Fatih Hilmioğlu Erol Manisalı Tuncay Özkan Şener Özuygur Müyesser Yıldız Mustafa Yurtkuran *** UNUTMAYIN 2023 UMUT YILIDIR: Haksızlıklardan, hukuksuzluklardan, adaletsizliklerden kurtulma umudunun olduğu yıl! UNUTMAYIN HAK, ADALET, ÖZGÜRLÜK, EŞİTLİK, BARIŞ, MUTLAKA KAZANACAKTIR.",https://www.cumhuriyet.com.tr/yazarlar/emre-kongar/umut-yili-2023e-girerken-unutamadiklarim-2017296
Emre Kongar,Kasıtlı haksızlık ve hukuksuzluk,18 Aralık 2022 Pazar,"Değerli okurlarım: Montrö açıklamasından dolayı haksız ve hukuksuz yargılanan amiralleri ve generali... 28 Şubat ve Gezi Direnişi davalarında mahkûm edilenleri... Haksızlığa uğrayan çağdaş avukatları... Hasta, yaşlı ve lohusa mahkûmları... Kavala’yı, Demirtaş’ı... KHK’lileri... UNUTMADIM, KANIKSAMADIM! Ama bugün işlerin artık iyice çığırından çıktığı ve tarikatların gölgesindeki “Şahsım Devletinde” haksızlık ve hukuksuzlukların, göz göre göre, pek çok yanlışa rağmen, kasten yapıldığı hususunu vurgulamak istiyorum. Son örnek İmamoğlu’na açılan “Ahmak” davası ve bu davada verilen karar. Önce davayı anımsayalım: İmamoğlu, 30 Ekim 2019’da Strasbourg’da Avrupa Konseyi Yerel ve Bölgesel Yönetimler Kongresi’nde bir konuşma yaptı. İktidarın İstanbul Belediye Başkanlığı seçimini, YSK kararı ile iptal ettirerek kazanmak istediğini belirtti. İçişleri Bakanı Süleyman Soylu 4 Kasım 2019’da İmamoğlu’nu kastederek “Avrupa Parlamentosu’na gidip, Türkiye’yi şikâyet eden ahmağa söylüyorum. Bunun bedelini bu millet sana ödetecek. Bu iş bu kadar bedava değil” dedi. İmamoğlu aynı gün İstanbul’da bir gazetecinin sorusu üzerine “31 Mart’ta seçimi iptal edenler, ve dünyada, Avrupa’da onların gözünde nereye düştüğümüz noktasında, o olan biten şeylere baktığımızda, tam da 31 Mart’ta seçimi iptal edenler ahmaktır, önce oraya bir odaklansın” dedi. Bunun üzerine Yüksek Seçim Kurulu, “İmamoğlu bize ‘Ahmak Dedi’ iddiasıyla, suç duyurusunda bulundu ve İstanbul Anadolu Cumhuriyet Başsavcılığı tarafından soruşturma başlatıldı. Savcılığın iddianamesi, 28 Mayıs 2021’de Anadolu 7. Asliye Ceza Mahkemesi tarafından kabul edildi ve İmamoğlu için hapis cezası talep edilen dava süreci başladı. Sonunda mahkeme İmamoğlu’nu 2 yıl 7 ay 15 gün hapis cezasına çarptırdı. Bu karara göre İmamoğlu, siyasal haklarından da mahrum ediliyor ve Belediye Başkanlığı sona eriyor. Böylece, Belediye Meclisi’ndeki çoğunluk AKP’de olduğu için, İstanbul Belediyesi’nin yönetimi, 31 Mart’taki sonuca göre 13 bini aşan ve tekrarlatılan seçimin 23 Haziran’daki sonucuna göre 800 binden fazla farka rağmen, AKP iktidarına geçiyor ve hortumlar yeniden devreye giriyor. *** Birinci haksızlık ve hukuksuzluk: Dava devam ederken davanın görüldüğü mahkemenin yargıcı değiştiriliyor. Samsun’a tayin edilen yargıç, Barış Terkoğlu’nun üç gün sonra sonra tekzip edilen yazısına göre çevresine, bu davada haksız bir karar vermesi istendiği ve isteğe karşı buna direndiği için tayin edildiğini belirtiyor. Tayin sebebi ne olursa olsun, Eski Yargıtay Başkanı Prof. Sami Selçuk, dava görülürken yargıç değiştirilmesinin verilen kararı geçersiz kıldığını, yani hükmün “butlanla” malul olduğunu belirtiyor. *** İkinci haksızlık ve hukuksuzluk: Mahkemeye yeni atanan yargıç, duruşmalardan birinde, İmamoğlu’na Süleyman Soylu’nun söylediği ahmak sorusunu soran gazetecinin verdiği ifade sırasında “Evet bu sözlerin Süleyman Soylu’ya hitaben söylendiği belli” gibi bir yargıda bulunuyor ve bu sözler avukatların ısrarı ile zabıtlara geçiriliyor. Aynı yargıç, bu açık ve net ifadesine rağmen, bu sözlerin Süleyman Soylu’ya karşı değil, YSK’ye karşı söylendiği gerekçesiyle mahkûmiyet kararı veriyor. *** Üçüncü haksızlık ve hukuksuzluk: Mahkeme, verdiği kararda cezanın artırılma gerekçesi olarak Türk Ceza Kanunu’nun 125’inci maddesinin OLMAYAN 6. Fıkrasını belirtiyor. Oysa Türk Ceza Kanunu’nun 125’inci maddesinin 6. Fıkrası yok. Bu madde sadece 5 fıkradan ibaret. *** Dördüncü haksızlık ve hukuksuzluk: “Ahmak” sözcüğü bir hakaret ise bunu önce Süleyman Soylu, Ekrem İmamoğlu’na karşı kullanıyor. Ayrıca örneğin Erdoğan’ın muhaliflere söylediği bundan çok daha ağır sözcükler var. Üstelik yine Erdoğan Cindoruk için aynı “Ahmak” sözcüğünü kullanmış. *** Bütün bu süreç sırasında, medyada hem yargıcın hem de savcının iktidar mensuplarıyla olan ilişkilerine ilişkin fotoğraflar ve çeşitli bilgiler yayımlanıyor ve ayrıca yargıcın HSK tarafından bir taciz soruşturması geçirdiği ayrıntısı da bu bilgiler arasında kamuoyuyla paylaşılıyor. Bütün bunların üstüne, dava savcısının bir yazısı ile izne ayrılacağı ve davayı İstinaf’a taşıyacağı için mahkemenin gerekçeli kararının Başsavcılığa iletilmesini istediği de kamuoyuna yansıyor. *** Yukarıdaki öykü, mahkemelerimizdeki haksızlık ve hukuksuzlukların iktidar tarafından göz göre göre kasten yaptırıldığı konusunda kamuoyunda oluşan yargıyı pekiştiriyor... Ve elbette, hem yargıya ve yargı mensuplarına, hem iktidara ve iktidar mensuplarına, hem de “Demokratik Laik ve Sosyal Hukuk Devleti” yapısına büyük bir zarar veriyor!",https://www.cumhuriyet.com.tr/yazarlar/emre-kongar/kasitli-haksizlik-ve-hukuksuzluk-2012981
Emre Kongar,6’lı masanın anayasa taslağı önerisi-3,11 Aralık 2022 Pazar,"İçerideki ve dışarıdaki haksızlık ve hukuksuzluk mağdurlarını unutmadım... Adaletsizlikleri kanıksamadım. Bu nedenle, bugün bütün bunlara yol açan siyasal iktidara karşı bir seçenek oluşturma iddiasındaki “Millet İttifakı”nın “Geçiş Dönemi Anayasa Taslağı Önerisi” üzerinde yazmayı sürdürüyorum. *** Millet İttifakı’nı oluşturan 6’lı Masa, “Geçiş Dönemi Anayasa Taslağı Önerisini” açıkladığı önsözde hedefini şöyle belirtmiş: “...tam bir mutabakata vardığımız ‘Güçlendirilmiş Parlamenter Sistem Anayasa Değişikliği Önerisi’ni milletimizin takdirine sunuyoruz.” Önsözde ayrıca “bağımsız ve tarafsız bir yargı” da bir hedef olarak belirtilmiş. Önsözdeki bu hedefler “Genel Gerekçe” bölümünde de şöyle tekrarlanmış: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Bu anayasa değişikliğinin amacı, ... Cumhurbaşkanlığı Hükümet Sistemini yürürlükten kaldırmak ve Güçlendirilmiş Parlamenter Sisteme geçişi sağlamaktır.” “Yargının bağımsızlığını ve tarafsızlığını sağlamak amacıyla yargı mensuplarının bireysel bağımsızlıklarıyla yargı kuruluşlarının kurumsal bağımsızlıklarını garanti eden yenilikler getirilmektedir.” Dolayısıyla perşembe ve cuma günleri yazdığım yazılardan devamla, bu yazıda, önerilen bazı maddelerin “Güçlendirilmiş Parlamenter Sistem” açısından ve bu rejimin teminatı olan “yargı bağımsızlığı” bakımından ne kadar uygun olduklarını irdelemeye çalışacağım. Bu çabamın nedeni, “Millet İttifakı”nın bugün ülkemizi pençesine alan siyasal karabasandan kurtuluş için ciddi bir Demokratik seçenek oluşturmuş bulunmasıdır! *** 1) Halk tarafından seçilmiş Cumhurbaşkanı, parlamento ile rakip duruma geleceğinden, tasarıda Cumhurbaşkanının halk tarafından seçilmesini öngören 101. madde, parlamenter rejimi güçlendiren değil güçsüzleştiren bir ilkedir. Bu madde önerisi tasarıda şöyle yer almıştır: “Madde 101 – Cumhurbaşkanı, kırk yaşını tamamlamış, yükseköğrenim yapmış, milletvekili seçilme yeterliliğine sahip Türk vatandaşları arasından, doğrudan halk tarafından seçilir.” 2) Cumhurbaşkanına Meclis’i fesh etme ve yeni seçimlere gitme yetkisinin verilmesi, parlamenter rejimi güçlendirmez, tam tersine, Cumhurbaşkanına, parlamento üzerinde büyük bir denetim yetkisi verir. Bu konuda açıklanan taslağın 77. maddesi şöyle: Madde 77 – ... Türkiye Büyük Millet Meclisi seçimleri beş yılda bir yapılır. Meclis, bu süre dolmadan seçimin yenilenmesine karar verebileceği gibi, Anayasada belirtilen şartlar altında Cumhurbaşkanınca verilecek karara göre de seçimler yenilenir. Tasarıdaki 104. maddenin a fıkrası da şöyle: “Cumhurbaşkanının tek başına kullanacağı yetkiler şunlardır: a) Gerekli gördüğü takdirde, yasama yılının ilk günü, Türkiye Büyük Millet Meclisi’nde açılış konuşması yapmak, Türkiye Büyük Millet Meclisi’ni toplantıya çağırmak ve Türkiye Büyük Millet Meclisi seçimlerinin yenilenmesine karar vermek.” 3) Taslakta bağımsız yargının oluşturulması bir hedef olarak belirtilmiş olmasına karşın, bazı maddelere göre yargının bağımsızlığı siyasetin denetimine bırakılmış görünmektedir. a) Madde 146, Anayasa Mahkemesi üyelerinin seçimini Meclis’e ve Cumhurbaşkanına yani politikacılara bırakmaktadır. b) Madde 148, Anayasa değişikliklerinin AYM tarafından incelenmesini sadece şekil bakımından incelemeyle sınırlamış ve kısıtlamıştır. c) Madde 159’a göre Hâkimler Kurulunun 4 üyesi yargı ve 1 üyesi Barolar Birliği, 2 üyesi Cumhurbaşkanı, 8 üyesi TBMM tarafından seçiliyor. Böylece üyelerinin çoğunluğu politikacılar tarafından seçilmiş oluyor. d) Madde 160, Adalet Bakanını Savcılar Kurulu’nun başkanı, Adalet Bakanlığı Müsteşarını da kurulun doğal üyesi yapmaktadır. Bu hüküm savcıların bağımsızlığını yok etmektedir. Üyeler bakımından da Cumhurbaşkanı’nın ve Meclis’in, yani politikacıların seçeceği üyeler çoğunluktadır. *** Bu “Geçiş Dönemi Anayasa Taslağı Tasarısı” daha önceki yazılarımda belirttiğim sağ siyasetin tarihsel hatalarından pek de kurtulabilmiş gibi görünmüyor. Bu yazıda sadece gözüme çarpan çok belirgin birkaç noktayı belirttim. Hiç kuşkusuz Anayasa profesörlerimiz daha ayrıntılı irdelemeler yapacaklardır; yapmalıdırlar.",https://www.cumhuriyet.com.tr/yazarlar/emre-kongar/6li-masanin-anayasa-taslagi-onerisi-3-2010808
Emre Kongar,6’lı Masa ve CHP açıklamaları-2,09 Aralık 2022 Cuma,"6’lı Masa’nın Güçlendirilmiş Parlamenter Demokrasi için açıkladığı “Geçiş Dönemi Anayasa Metni Taslak Önerisi” “Şahsım Devletinin” tek kişilik yönetimine karşı hazırlanmış bir metin. Hiç kuşkusuz altı ayrı partinin kendi politikalarını ve siyasal farklılıklarını koruyarak tek bir taslak metin üzerinde anlaşmaları son derece ince ve zor bir süreç sonunda gerçekleşmiştir. Bu açıdan bu partilerin Demokratik Rejimi yeniden kurmak için hazırladıkları “Geçiş Dönemi Anayasa Metni Taslak Önerisi” hiç kuşkusuz bir uzlaşma metnidir. Bu uzlaşma metni, kendi ifadeleriyle, eski parlamenter rejimi “güçlendirerek” yeniden kurmak için hazırlanmış... Fakat “Parlamenter Rejimi” “Güçlendiren” maddelerden çok: 1) Hem sağ politikacıların tarihsel olarak yaptıkları hataları içeriyor... 2) Hem de parlamentonun yetkilerini güçlendirmekten çok, parlamenter rejimlerdeki cumhurbaşkanının yetkilerini artıran, yani parlamentoyu güçsüzleştiren maddeleri var. Sanıyorum, bu hataların nedeni “Millet İttifakı’nın” CHP ile birlikte, ikisi Erdoğan/AKP iktidarının eski mensupları tarafından kurulmuş olan beş sağ parti tarafından oluşturulmuş bulunmasıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP bu beş sağ partiyle Demokrasi için ittifak kurmak için önemli fedakârlıklar yapmış görünüyor: Çünkü 6’lı Masa’nın “Geçiş Dönemi Anayasa Metni Taslağı” bu beş sağ partinin tarihsel olarak yaptıkları yanlışları günümüze de taşımaktan kurtulamamış izlenimi veriyor. *** Açıklanan Anayasa Taslağı metninin, 6’lı Masa’nın kendisinin ilan ettiği “Güçlendirilmiş Parlamenter Rejim” hedefine yönelik olarak ortaya çıkan eksik ve hatalarının hangi maddelerde yoğunlaştığına işaret etmeden önce, sağ partilerin Demokratik Rejim hakkındaki tarihsel/geleneksel yanlışlarına işaret etmek gereklidir diye düşünüyorum: 1) Sağ partiler, sadece sandıktan çıkmış olmayı, yani seçim kazanmayı, Demokratik Rejimin hem gerekli hem de YETERLİ koşulu olarak görmüş, bu nedenle kendileri dışındakilerin Temel Hak ve Özgürlüklerine riayet etmenin gereksiz olduğunu düşünmüşlerdir. Oysa seçim kazanmak Demokratik Rejim’in sadece “gerekli” şartıdır ama “yeterli” değildir. Demokratik Rejim’in yeterlilik şartları: a) Muhalefette kalanların da Temel Hak ve Özgürlüklerine ve sonraki seçimlerde iktidar olma haklarının ve olanaklarının bulunmasına riayet edilmesi... b) İktidarın Anayasa’ya ve evrensel hukuka uygun davranması... c) İktidarın bütün eylem ve söylemlerinin Anayasa’ya, evrensel hukuka uygunluklarının yargı tarafından denetlenmesidir. 2) Sağ partiler “Milli İrade” kavramını sadece seçimi kazanan partinin temsil ettiğini düşünmüş, muhalefette kalanların görüşlerini, haklarını, hukuklarını, özgürlüklerini “Milli İrade” dışında görmüşlerdir. 3) Sağ partiler, din, mezhep, ırk, milliyet gibi mukaddes kimlik kavramlarını, sürekli olarak siyasette istismar etmişler, Demokratik Rejim’in altını oyan demagojik (duygularını okşayarak halkı aldatmak) bir tutum ve davranış sergilemişlerdir. 4) Sağ iktidarlar, eylem ve söylemlerinin Anayasal denetime tabi olmasına sürekli olarak karşı çıkmışlar, bağımsız yargıyı ve Anayasa Mahkemesi denetimini “Jüristokrasi”, “Yargı vesayeti” olarak niteleyerek reddetmişlerdir. 5) Sağ iktidarlar Anayasa’daki “Demokratik, Laik ve Sosyal Hukuk Devleti” tanımının sadece “Demokratik” olma özelliğini değil, “Laiklik”, “Sosyal Devlet” ve “Hukuk Devleti” nitelemelerini de sürekli olarak reddeden bir davranış sergilemişlerdir. 6) Sonuç olarak sağ partiler tarihsel olarak “Demokratik Rejimi”, “Çoğunluk Diktatörlüğü” olarak yorumlamak ve böyle uygulamak hatasını yapmışlardır. (Madde eleştirileri bir sonraki yazıya) *** Niçin bu “Geçiş Dönemi Anayasa Taslağı Metnini” eleştiriyoruz? Çünkü “Millet İttifakı” ülkemizi pençesine alan bugünkü siyasal karabasandan kurtulmamız için önemli bir seçenek sunmaktadır. Bu seçeneği irdelemek ve eleştirmek, Demokratik Rejime olan inancımız gereğidir!",https://www.cumhuriyet.com.tr/yazarlar/emre-kongar/6li-masa-ve-chp-aciklamalari-2-2010217
Emre Kongar,1 cenaze 4 açıklama,23 Aralık 2022 Cuma,"Erdoğan/AKP iktidarının yirminci yılında Türkiye’de olağan bir günün öyküsü. *** Dün 85 yaşında haksız ve hukuksuz bir kararla mahkûm edilmiş ve rütbeleri sökülmüş olarak cezaevinde hayatını kaybeden Emekli Korgeneral Vural Avar’ın cenazesi vardı. Avar, yüksek tansiyon, kalp, demans, prostat, işitme kaybı hastasıydı. Koğuşta düşmüş, kaburgaları kırılmış, akciğeri delinmişti. Hastanede kendisiyle görüşmek isteyen eşine gösterilmemiş ve cezaevinde kalabilir raporuyla, ameliyat sonrasında koğuşuna geri yollanmıştı. 28 Şubat 1997 tarihinde olmayan bir darbeden dolayı haksız ve hukuksuz olarak mahkûm edilmiş ve kimileri 90 yaşına gelmiş olan on emekli hasta komutan hâlâ hapiste. *** 1) Bu cenazeden bir gün önce RTÜK’ün televizyonlara verdiği cezalar da açıklandı. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bu konuda Türkiye Gazeteciler Cemiyeti bazı bölümlerini aşağıda alıntıladığım bir bildiri yayımladı: “Kararları demokratik toplum düzeninin gereklerine ve ölçülülük ilkelerine uygun olması gereken RTÜK, iktidar adına ceza dağıtmayı sürdürmektedir. Seçim öncesi iktidara yakın olmayan medya kuruluşları yine RTÜK aracılığıyla cezalandırılmıştır. 1. RTÜK, Halk TV’de yayımlanan Medya Mahallesi programında terörün mimikle övüldüğü iddiasıyla programın üç kez durdurulmasına, yüzde 3 de para cezasına karar vermiştir. Aynı programın farklı tarihlerdeki iki ayrı yayınına da ayrıca yüzde 3 para cezası verilmiştir. 2. Prof. Dr. Emre Kongar ile Merdan Yanardağ’ın İBB Başkanı Ekrem İmamoğlu’na verilen hapis cezasını ‘halkın iradesine darbe’ olarak nitelemeleri nedeniyle TELE1’e yüzde 3 idari para cezası verilmiştir. TELE1’e Açıkça programı nedeniyle de ayrıca yüzde 3 para cezası kararı çıkmıştır. 3. İlker Karagöz ile Çalar Saat programında ise TİP İstanbul Milletvekili Sera Kadıgil’in Cumhurbaşkanı Erdoğan’ın ekonomiye dönük sözlerine ilişkin ‘Bir tek gün pazara gitse şu cümleyi kurmaya utanır’ sözleri nedeniyle FOX TV’ye yüzde 3 idari para cezasına oyçokluğuyla karar verilmiştir. RTÜK aldığı kararlarla... basın özgürlüğünün önündeki en önemli engellerden biri haline gelmiştir. ...RTÜK’ü kararlarında tarafsız davranmaya, Anayasa’ya, basın ve düşünceyi ifade özgürlüğüne saygılı olmaya, yurttaşların haber alma hakkını engellememeye çağırıyoruz.” *** 2) Cenazenin olduğu gün işçi temsilcilerinin katılmadığı bir toplantıda “Şahsım Devleti” tarafından belirlenen asgari ücret açıklandı. TÜRK-İŞ tarafından hesaplanan açlık sınırının 7 bin 785 TL, dört kişilik ailenin yoksulluk sınırının ise 25 bin 365 TL olarak belirlendiği dönemde: Asgari ücret net 8 bin 506 lira 80 kuruş olarak ilan edildi. Buna karşılık toplantıya katılmayan TÜRK-İŞ Başkanı Ergün Atalay tarafından yapılan açıklamada şöyle denildi: “TÜRK-İŞ, 2023 yılı için belirlenen asgari ücretin, çalışanların aileleriyle birlikte geçim şartlarını karşılamadığı görüşündedir.” DİSK Genel Başkanı Arzu Çerkezoğlu tarafından yayımlanan açıklamada da şöyle denildi: “Hükümet ve işverenlerin ortak kararıyla milyonlarca işçi ve ailesi yoksulluğa mahkûm edildi. Yüksek enflasyon dönemlerinde asgari ücret yılda 4 defa belirlenmelidir.” CHP Milletvekili Mustafa Adıgüzel bu konuda şöyle dedi: “2021 yılı asgari ücreti ile işçiler 1883 ekmek alabiliyordu. Bugün verilenle ise ancak 1700 ekmek alabiliyor. Soruyorum, 2 yıl içerisinde 183 ekmeği kim çaldı?” *** 3) Tam aynı gün, zaten haksız ve hukuksuz bir kararla 2 yıl 7 ay 15 güne mahkûm edilmiş ve siyaset yasağı getirilmiş olan İstanbul Belediye Başkanı Ekrem İmamoğlu için İstanbul Cumhuriyet Başsavcılığı, bambaşka bir iddia ile ilgili olarak şöyle bir açıklama yaptı: “İçişleri Bakanlığı Mülkiye Başmüfettişliği tarafından İBB ile bağlı kuruluş ve iştiraklerinde işe alınan personelin, işe girişine yönelik hazırlanan tevdi raporu, Cumhuriyet Başsavcılığımızın memur ve özel soruşturma bürosuna teslim edilmiştir.” *** 4) Bu olaylardan iki gün önce bir polis HDP’li bir politikacıyı tokatlamış ve HDP bu olayı protesto etmek için yaptığı toplantıda Kadıköy’deki kendi parti binasına girmek ve çıkmak konusunda engellerle karşılaşmıştı. Bu engellemeye karşılık HDP Eşbaşkanı Mithat Sancar bir açıklama yapmıştı: “Bugün Kadıköy’deki ablukanın tek bir anlamı var: Korkunun tablosu. Neyden korkunun? Kararlı demokrasi mücadelesinden, ısrarlı özgürlük mücadelesinden korkunun tablosu. Neden korkuyorlar? Çünkü suç imparatorluğu yarattılar. Bu suç imparatorluğuna karşı en kararlı ve tavizsiz mücadeleyi veren HDP’yi ve bileşenlerini engellemek istemelerinin nedeni, bu tabloyu değiştirebilecek gücün burada olduğunu bilmeleridir. Bu tabloyu biz değiştireceğiz.” *** Anlaşılan, Vural Avar Paşa’nın tabutu başında, yargı bağımsızlığıyla birlikte, medya özgürlüğünün, işçi haklarının, temel hak ve özgürlüklerin de cenaze namazları da kılınıyordu.",https://www.cumhuriyet.com.tr/yazarlar/emre-kongar/1-cenaze-4-aciklama-2014509
Emre Kongar,Tarikatların kucağında demokrasi olmaz!,22 Aralık 2022 Perşembe,"Sağ partilerin ve iktidarların, özellikle de 12 Eylül Askeri Darbesi’nin Demokratik Rejim’e yaptıkları en büyük kötülük, bu rejimin temelleri olan LAİKLİK ve HUKUK DEVLETİ ilkelerini bozmuş, yıpratmış, etkisiz kılmış olmalarıdır. Sağ partiler ve iktidarlar, dini siyasete alet ettiklerinden, tarikatlardan, cemaatlerden destek aramışlar ve bu destek karşılığında da onları devlet aygıtının içine sokmuşlardır. 20 yıllık AKP iktidarı sırasında da bu hata zirveye taşınmış ve Türkiye 15 Temmuz 2016 darbe teşebbüsüyle karşı karşıya bırakılmıştır. Bu olumsuz deneyime rağmen AKP iktidarı, artık FETÖ/PDY adıyla terör örgütü dediği eski müttefiki Cemaat’ten boşalan yerleri başka tarikat ve cemaatlerle doldurmuştur. İşin kötü tarafı bu hata, “Millet İttifakı”nı oluşturan 6’lı Masa’nın içine de, orada yer alan sağ partiler tarafından taşınmış ve böylece Türkiye’yi pençesine alan karabasandan kurtuluş için umut bağlanan muhalefet seçeneğini de ifsat etmiştir. Bunun en son örnekleri 6 yaşındaki bir kız çocuğunun babası eliyle kocaya verilmesi olayındaki iğrençliğin telin edilmesi sırasında “Millet İttifakı” içindeki bir parti liderinin “Ben bu konunun istismara vesile edilmemesi sebebiyle gündemde tutulmamasını arzu ederim. Hem toplum hem aile rahatsız oluyor çünkü” demesi ve bu suçu şiddetle kınayan CHP’nin bile protesto yürüyüşü sırasında suçun bir tarikat içinde ve tarikat ilişkilerinden dolayı gerçekleşmiş olmasına hiç değinmemiş olmasıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Prof. Dr. İlber Ortaylı, Hürriyet’te 20 Ağustos 2016 tarihinde, “Tarikatlar Siyasete Karıştığında...” başlığıyla yazdığı bir yazıda şöyle diyordu: “Cemaat İslam toplumunda hele Türk toplumunda kabul görecek bir kurum değildir. Selçukiler devrinde Karmatiler vardı. Bu sosyalizme ve hatta Zerdüştlüğe meyyal cemaati Nizâmülmülk feci halde tedib etti. Osmanlı tarihinde Kadızadelileri siyasete karıştıkları için bilhassa 17’nci asırda Köprülü Mehmed Paşa şiddetle cezalandırdı. Siyasete bulaşması kaçınılmaz olan bu gibi kitlelerin gelişimine hoşgörüyle yaklaşılmamıştır. Hatta 19-20’nci yüzyıl dönemecinde ortaya çıkanların durumuna bakarsak İslam dünyasının bugünkü başlıca problemlerinden birinin cemaatler olduğunu söylemek haksız sayılmaz.” *** Rahmetli Prof. Dr. Şerif Mardin de Diyanet İşleri başkanının “Sokağa da egemen olmasını istediği inancın” bir “mahalle baskısı” olduğunu vurgulamış ve çeşitli yazı ve söyleşilerinde İttihatçıların bile en çok “Sokak İslamı” dediği, siyasete sokaktan egemen olmaya çalışan dinci gruplardan (tarikatlardan) korktuklarını belirtmiştir. *** “Millet İttifakı”, CHP lideri Kemal Kılıçdaroğlu’nun özenli ve sabırlı bir çalışmayla, Demokratik Rejimi yeniden yaşama geçirmek için oluşturduğu 6’lı bir masadır. Bu masadaki beş parti, sağ kesimden gelen ve bu kesimin bütün hatalarına ortak olmuş partilerdir. Bu hataların birikimi Türkiye’yi bugünkü noktaya getirmiştir. Fakat öyle anlaşılıyor ki bu partiler gerek tarihsel ve ideolojik/siyasal takıntılarından, gerekse tabanlarından gelen baskılardan dolayı aynı hataları tekrarlamak eğilimindedirler. Buna karşılık, CHP ve onun lideri, bu masanın bütünlüğünü korumak için bu beş partiye sürekli olarak ödün vermekte, özellikle Cumhuriyeti, Atatürk’ü ve laikliği yeterince koruyan bir tutum ve davranış sergileyememekte ve kendi geleneksel seçmen kitlesinden çok ciddi eleştirilere muhatap olmaktadır. Oysa “Millet İttifakı” içindeki sağ partilerin siyasal ağırlıkları çok önemlidir ama İYİ Parti dışındakilerin oy oranları ihmal edilebilecek kadar düşüktür. Dolayısıyla, “Demokratik Rejim üzerindeki uzlaşma” uğruna “ödün vermek” açısından öteki partilerin de biraz daha dikkatli olmalarını ve en azından CHP kadar özverili olmalarını beklemek “demokrat kamuoyunun” hakkıdır. Unutmamaları gerekir ki ülke siyasetinin üzerine bir karabasan olarak çöken bugünkü AKP iktidarının oluşmasında hepsinin büyük taksiratı vardır... Ve “Millet İttifakı” içindeki rolleri bu taksiratlarını bağışlatabilecek tek olanaktır. Tam yazımı bitirirken RTÜK’ün benim ve Merdan Yanardağ’ın sözlerinden dolayı TELE1’e ceza verdiği haberi geldi. Bizim “18 Dakika”, zaten Türkiye’nin en çok seyredilen haber/yorum programı; ayrıca bir duyuruya, desteğe ve övgüye gereksinmemiz yoktu!",https://www.cumhuriyet.com.tr/yazarlar/emre-kongar/tarikatlarin-kucaginda-demokrasi-olmaz-2014186
Emre Kongar,Akıl durduran bir aymazlık,27 Aralık 2022 Salı,"Hâlâ bütün dünyada, özellikle de İslam Âlemi’nde ve Türkiye’de, dini, Allah’ı, Kuran’ı kötüye kullanarak, inançları istismar ederek, bireysel, ailesel krallıklarını, emirliklerini, iktidarlarını sürdürmeye çalışanlar var. *** Sevgili dostum rahmetli din bilgini, İslam Âlimi, Prof. Dr. Yaşar Nuri Öztürk, “Allah ile Aldatmak” diye kitap bile yazmıştı. “Allah ile aldatmak, dini; çıkar, koltuk, baskı, egemenlik aracı yapan bir sanayi koludur. İşin esası bakımından ne dini vardır ne de imanı. Onun dini-imanı, Tanrısı, ibadeti hep çıkarı ve hesabıdır. Allah ile aldatanlar dokunulmaz, eleştirilmez bir ‘tahakküm teolojisi’ oluşturmuşlardır. Bu bir Haçlı-İngiliz siyasetidir. Atatürk bu şeytani siyaseti, ta 1920’de Müslüman dünyaya tanıtıyor; İngilizlerin siyasetinin ‘İslamı İslamla yok etme siyaseti’ olduğunu ilan ediyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Allah ile aldatma zulmünün en ağırları kadın ve kadın hakları konusunda işlenmektedir. Türkiye’de bugün kadın, özellikle örtünme meselesinin istismarı aracılığıyla, Allah ile aldatan zümrelerin temel sömürü aracı olarak öne çıkarılmaktadır.” *** Dünya ve Türkiye, bu din tüccarlarının zulmüyle, ahlaksızlıklarıyla, skandallarıyla çalkalanıyor: 1) İran, kadınları örtünmeye zorlayan rejime karşı direnen ve başlarını örtmeyi reddeden kadınların eylemlerine karşı uygulanan zulümle kana bulandı. Molla rejimi, kadınlara karşı uyguladığı şiddet bağlamında başını örtmeyen Masha Amini’yi de döverek öldürdü. Amini’nin katledilmesine karşı yapılan protestolarda tutuklanan Muhsin Şikari, idam edildi. 2) Afganistan’da iktidarı ele geçiren Taliban Rejimi, kızların sadece üniversiteye gitmelerini değil, ilkokula gitmelerini de yasakladı. Türkiye’de, resmi kurumlardan ve siyasal liderlerden bu karara karşı protestolar dile getirildi. Daha önce, Taliban iktidara geldiğinde Erdoğan, “Türkiye’nin Taliban’ın inancıyla alakalı ters bir yanı yok” demiş ve bu sözleri eleştirilmişti. 3) İsmailağa tarikatı, ölen liderleri Mahmut Ustaosmanoğlu’nun cenazesine kadınların katılmamasını istedi. AKP’li Cumhurbaşkanı Erdoğan yayımladığı taziye mesajında Ustaosmanoğlu’ndan “manevi rehber” olarak söz etti. Ustaosmanoğlu daha önce de şöyle demişti: “Bir gün liseli bir kız ile konuştum, ona: ‘Liseye gitmemesi gerektiğini’ anlatmıştım. O da: ‘Anne ve babam lisede okumamı istiyorlar’ demişti. Ben de: ‘Anne ve babasının doğru olmayan bir şeyi istediklerini, kendisinin onlara uymaması gerektiğini, ayet-i kerime ve hadis-i şeriflerin böyle emrettiğini’ söylemiştim.” 4) Bir tarikat şeyhinin 6 yaşındaki kızını bir müridine eş olarak vermesi üzerine bütün Türkiye ayağa kalktı. Olayın açığa çıkmasından ancak iki yıl sonra kamuoyunun patlaması üzerine harekete geçen adli makamlar daha önce takipsizlik kararı verilen sanıkları tutukladı. 5) Batı ülkelerinin bir kısmında, bazı kurumlarda, eşitliğe ve tarafsızlığa aykırı olduğu gerekçesiyle türban takılması yasaklandı. 6) Prof. İbrahim Maraş gibi din bilginleri, Türkiye’nin de tarikatların etkisiyle, Taliban anlayışına doğru kayabileceği konusunda uyarılar yapmaya başladı. *** Dünyada ve Türkiye’de bütün bunlar olurken: 1) Türkiye’de üniforma ile hizmet edilen orduda ve poliste bile çoktan kullanılmaya başlanmış olan... 2) Savcı ve yargıçların siyasal ve ideolojik tavırlarını belli etmesine rağmen yargıda dahi kullanılan... 3) “Takılsın mı takılmasın mı tartışması” çoktan siyasal gündemden düşmüş olan... Türban takma özgürlüğü: Muhalefet tarafından bir yasa değişikliği, iktidar tarafından da (garip sonuçlara dahi yol açabilecek) bir Anayasa değişikliği önerisi ile yeniden gündeme getirildi. *** Bütün dünyada kadını kapatmak, örtmek isteyen iktidarlara karşı ortaya çıkan özgürlükçü eylemler ve tepkiler yaygınlaşırken... Bütün dünyada ve Türkiye’de, tarikatların ve politikacıların din istismarlarının yol açtığı yolsuzluklar, ahlaksızlıklar kamuoyu vicdanını rahatsız ederken... Zaten uygulamalar yoluyla çoktan çözülmüş olan ve gündemden de düşmüş bulunan bir türban sorunu için yasa ve Anayasa değişikliğini gündeme getirmek... Akıl durduran bir aymazlık değildir de nedir?",https://www.cumhuriyet.com.tr/yazarlar/emre-kongar/akil-durduran-bir-aymazlik-2015666
Emre Kongar,İmamoğlu: Haklılığın zaferi,29 Aralık 2022 Perşembe,"Ekrem İmamoğlu’nun, terör örgütleriyle ilişkili olduğu konusunda İçişleri Bakanı tarafından yapılan suçlamalara karşı düzenlediği basın toplantısını büyük bir dikkate izledim. Açıklamalarının ayrıntılı metnini Cumhuriyet’in internet sitesinden de basılı nüshasından da okuyabilirsiniz. Ben burada edindiğim izlenimleri genel olarak yazmak istiyorum. 1) Suçlamaların, davaların, hukuksal değil, siyasal nitelikli olduğunu vurguladı. 2) Kendisinin, iktidarın İstanbul Belediyesi’ndeki hortumlarını kestiği için hedefte olduğunu açıkladı. 3) İktidarın İstanbul Belediyesi’ni kaybetmeyi hazmedemediğini ve hem bunun intikamını almak hem de olanaklı ise Türkiye’de kaybettiği bütün belediyelere el koymak istediğini, bütün belediyeleri baskı altına aldığını belirtti. 4) Kendisi hakkındaki davaya bakan yargıcın görevden alındığını, belediyede yürütülen soruşturmanın başındaki başmüfettişin görevden ayrıldığını anımsattı. 5) Kendisine yöneltilen suçlamaların anayasa, yasalar ve yönetmelikler çerçevesinde haksız ve hukuksuz olduğunu net olarak tek tek açıkladı. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 6) Suçlama konusu olan birtakım olaylarda Valiliğe ve İçişleri Bakanlığı’na kendileri tarafından zaten başvuru yapıldığını belirtti. 7) Kendisine yöneltilen suçlama iddialarına konu olan eylemlerin bazılarının aynılarının AKP dönemindeki Belediye Başkanı ve kayyum görevi yapan İstanbul Valisi tarafından da yapıldığını örneklerle açıkladı. Dolayısıyla, eşitlik, adalet ve evrensel hukuk ilkeleri bağlamında, iddialara konu edilen bazı eylem ve tasarrufların aynılarını gerçekleştirmiş olan AKP’li Belediye Başkanı ve İstanbul Valisi hakkında da aynı suçlamaların yapılması gerektiğini net olarak dile getirdi. 8) Kendisine yönelik olan terör suçlamalarına esas olarak belirtilen bazı tayinlerdeki görevden alma yetkilerinin Belediyede değil, Valilikte ve İçişleri Bakanlığı’nda olduğunu Anayasa Mahkemesi kararı çerçevesinde açıkladı. Böylece bir ihmal veya yasaya aykırılık varsa, bunun sorumlusunun Belediye değil, Vilayet ve İçişleri Bakanlığı olduğunu vurguladı. 9) Bu iddialarla, iktidarın arı kovanına çomak soktuğunu ve bizzat iktidar hakkında bazı suçlamaların yapılmasına da neden olacağını belirtti. 10) Kendisine karşı aleyhte bir plan ve program dahilinde bir sürecin bilinçli olarak uygulamaya konulduğunu söyledi. 11) Hakkındaki iddialardaki haksızlık, hukuksuzluk, mantıksızlık ve adaletsizliklerin sorumlusu olarak İçişleri Bakanını işaret etti ve onu oraya atayan Cumhurbaşkanı’nı da bu konuda uyardı. 12) Bugüne kadar kendisine yapılanlara bakıldığında, her türlü haksızlık ve hukuksuzluğun söz konusu olduğunu, her türlü saldırıyı beklediklerini net olarak dile getirdi. 13) Altılı masa ile aralarında hiçbir sorun olmadığını vurguladı. 14) Cumhurbaşkanlığı adaylığı açısından sorulan soruya adaylık konusunun gündemde olmadığını belirterek yanıt verdi. *** Özet olarak İmamoğlu’nun bu basın toplantısına çok iyi hazırlanmış olduğunu ve çok başarılı bir sonuca ulaştığını söyleyebilirim. Çünkü: 1) Kendisine yönelik suçlamaları Türkiye siyaseti içinde makro planda doğru bir yere oturtmuştu. 2) Hakkındaki bütün iddialara ayrıntılı olarak tek tek, mantıklı ve hukuk açısından geçerli yanıtlar verdi. 3) İddia sahiplerinin kötü niyetlerini açıklamakla kalmadı, bu iddialarla bizzat kendilerinin yaptıkları yanlışları, haksızlıkları, hukuksuzlukları da gündeme getirdiklerini belirtti. 4) Altılı masa ve Cumhurbaşkanı adaylığı konularında hiçbir yanlış yapmadı; istismar edilebilecek hiçbir şey söylemedi. Partisiyle ve Millet İttifakı ile ilgili olarak uyumlu yanıtlar verdi. *** İmamoğlu, 2019 İstanbul seçimlerinde de televizyonlardan halkla doğrudan temas kurarak oyların çalınmasını önlemiş ve zafere ulaşmıştı. Aynı yöntemi kendisine yöneltilen suçlamalara karşı da başarıyla kullandı diyebilirim.",https://www.cumhuriyet.com.tr/yazarlar/emre-kongar/imamoglu-hakliligin-zaferi-2016369
Emre Kongar,İmamoğlu kararı neleri kanıtladı,20 Aralık 2022 Salı,"İktidarın İmamoğlu kararı, bazı gerçekleri bir kez daha, kamuoyunun zihnine ve vicdanına kazıdı. 1) “Şahsım Devleti” Rejimi’nde yargı erki, bütünüyle yürütmenin emrine verilmiştir. 16 Nisan 2017 Halkoylaması sonunda kabul edildiği iddia edilen bu yeni “Ucube Anayasa”nın “Yürütme Yetkisi ve Görevi” başlığındaki 8. maddesi şöyle diyor: “Yürütme yetkisi ve görevi, Cumhurbaşkanı tarafından, Anayasaya ve kanunlara uygun olarak kullanılır ve yerine getirilir.” Görüldüğü gibi bu “Ucube Anayasa”, yürütme yetkisini, “Cumhurbaşkanlığı Kurumuna” değil, “Şahsen”, yani kişi olarak doğrudan “Cumhurbaşkanına” vermiştir. Ben hem Erdoğan’ın, “İngiltere, Fransa, Almanya ve şahsım, dörtlü zirve yaptık” sözü üzerine... Hem de Anayasa’nın son derece açık olan 8. maddesine dayalı olarak... Bu rejime, “Şahsım Devleti” rejimi diyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hem yasalara hem akla ve mantığa hem de günlük yaşamın olağan akışına aykırı olan bu haksız ve hukuksuz karar, artık Anayasa’nın 9. maddesine hiç de riayet edilmediğini göstermiştir. Birtakım maddeleri birbirlerine aykırı olduğu için benim “Ucube” dediğim bu yeni Anayasa hükümlerine göre, yargı kurumlarının oluşturulmasında Cumhurbaşkanı’na verilen doğrudan ve dolaylı yetkiler ne yazık ki yargı erkini “Cumhurbaşkanına” bağlı kılmıştır. 2) İktidar İstanbul Büyükşehir Belediyesi’nin kaynaklarını, doğrudan ve dolaylı yöntemlerle kendi yandaşlarına aktarma olanağını yitirmiş olmayı hâlâ hazmedememiştir ve bu kaynaklara yeniden el koymaya niyetlenmektedir. İstanbul Büyükşehir Belediyesi’nin 50 milyara yaklaşan doğrudan ve ne kadar olduğu tam hesaplanamayan ama hiç de az olmayan dolaylı kaynakları 25 yıl boyunca AKP’ye ve yandaşlarına aktarılmıştır. Her ne kadar, İstanbul’u CHP kazandıktan sonra, bu kaynaklar iktidar tarafından önemli ölçüde sınırlanmış, kısıtlanmış ve merkezi hükümetin emrine alınmışsa da yine de çok büyük bir miktar söz konusudur. İktidar bu maddi olanağın yitirilmiş olmasının kendisine verdiği zararları herkesten çok daha iyi hissetmekte ve yeniden bu kaynaklara el koymayı planlamaktadır. 3) Ekrem İmamoğlu, iktidarın bütün sınırlama, kısıtlama ve engellemelerine rağmen başarılı bir Belediye Başkanı profili gerçekleştirmiş, İstanbullulardan aldığı desteği güçlendirmiştir. İmamoğlu, bütün olanaksızlıklara ve engellemelere karşın, adeta mucizevi bir biçimde, İstanbulluların yıllardır mahrum bırakıldığı altyapı ve üstyapı hizmetlerini yerine getirmekte ayrıca gençlere, kadınlara, özel yardıma muhtaç grup ve kişilere sosyal dayanışma elini uzatmaktadır. 4) İktidarın artık seçmene vaat edebileceği yeni bir umut kalmadığı için bütün stratejisini: Millet İttifakı’nı bölmeye... Başarılı İstanbul ve Ankara Belediye Başkanlarını, CHP’nin Genel Başkanı ve doğal Cumhurbaşkanı adayı olan Kemal Kılıçdaroğlu’na karşı öne sürmeye çalışmaya dayamış... Bu nedenle doğal süreçleri bozmaya yönelmiştir. Hiç kuşkusuz, iktidarın bu çabaları, doğrudan denetlediği gazete, radyo ve televizyonlar aracılığıyla halkı ve partileri de etkilemekte, herkes kendi meşrebine uygun farklılıkları destekleyerek, bu oyunlara alet olmaktadır. 5) Politikacılar da insandır ve onların da zaafları vardır. Ayrıca daima parti örgütleri ile belediyeler arasında çelişkiler de yaşanır. Bu olağandışı haksız ve hukuksuz müdahale, bütün bu çelişkilerin ve zaafların da abartılı bir biçimde ortaya dökülüp saçılmasına yol açabilir. Ama “6’lı masa” en azından şimdilik “Millet İttifakı” bütünlüğünü koruyor görünmektedir. Kemal Kılıçdaroğlu da bu haksız ve hukuksuz müdahale karşısında hata yapmamış, tam tersine bunu bir avantaja çevirebilmiştir. Buradaki iki sorun, belediye başkanlarının ihtiraslarına gem vuramamaları ve sağda olan, özellikle de eski AKP’li yöneticiler tarafından kurulmuş olan ve 6’lı Masa’ya katılmış görünen partilerin liderlerinin, tarihsel olarak Demokratik Rejimi katletmiş olan hatalarda, laiklik ve hukuk devleti karşıtı simgelerde, isimlerde ve görüşlerde ısrar etmeleridir. Dilerim belediye başkanları ihtiraslarına gem vurabilirler ve sağ partiler de geçmişten ders alarak Demokratik Rejim’in temelini oluşturan laiklik ve hukuk devleti ilkelerine saygı göstermeyi öğrenmişlerdir.",https://www.cumhuriyet.com.tr/yazarlar/emre-kongar/imamoglu-karari-neleri-kanitladi-2013534
Emre Kongar,CHP’nin vizyon açıklaması-4,13 Aralık 2022 Salı,"Bugün sıra CHP’nin “Türkiye’nin İkinci Yüzyılı İçin Vizyon Açıklaması”na geldi. Partisinin vizyon belgesini açıklayan Kılıçdaroğlu’nun konuşmasından çıkan ana hatları şöyle özetlemek olanaklı: 1) Açıklama esas olarak AKP iktidarının yarattığı toplumsal, ekonomik ve siyasal krizden çıkmak ve bir daha krize girmeyi önlemek üzerine kurulu. Hem bu krizden çıkmanın yöntemleri hem de yeniden krize girmenin engellenmesi için alınacak önlemleri içeriyor. 2) Yeni vizyon, “Tek Kişi Rejimini” bitirmeye ve onun yerine yeni bir yönetim biçimini benimsemeye yönelik. “Mesele Mustafa Kemal Atatürk’ün o büyük hayaline sahip çıkmaktır” denilerek “Çağdaş Uygarlık” düzeyine gönderme yapılıyor. 3) Vizyon Belgesi, Kılıçdaroğlu’nun liderliğini de ilan ediyor. Kılıçdaroğlu bunu “Ne istediğimi ve bu yolun nereye varacağını daha başlarken biliyordum. Hepiniz şuna inanın Bay Kemal çıktığı yoldan asla geri adım atmaz” sözleriyle vurguladı. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al 4) Yeni Vizyonun, uluslararası üne kavuşmuş olan, siyaset üstü teknokratları da içeren bir uzmanlar grubu ile birlikte uygulamaya sokulacağı ilan edildi. Bu uzmanlar için Kılıçdaroğlu, “Bizler siyasi ve siyaset üstü, rozetli veya rozetsiz unutmayın hepimiz ülke için vatan için birlikteyiz” dedi. “Bakınız, bu 70 değerli isim ne bir kişi için ne bir parti için ne de iktidar için çalışacaklar. Onlar vatanları için çalışacaklar vatanları” diyerek vurguladı. *** Kılıçdaroğlu’nun sunuş konuşmasından sonra, partili ve partisiz uzmanlar kendi alanlarında birer konuşma yaptılar. Bu konuşmaların içerikleri de şöyle özetlenebilir: 1) Türkiye, ülkenin ve dünyanın karşı karşıya olduğu çevresel, ekonomik ve siyasal sorunlar bağlamında, bütün bunlarla başa çıkacak nitelikte bir yönetimi ulusal ve uluslararası danışmanlarla birlikte oluşturacak. 2) Uygulanacak politikalar “Refah Devleti” anlayışı içinde daha çok üretime, daha yüksek gelire ve daha adil bir paylaşıma yönelik olacak. 3) Bu hedefler bağlamında hem Katılımcı Demokratik Rejim hem evrensel ölçütlere uygun bir Hukuk Devleti hem de yoksulları, dar ve sabit gelirlileri kollayan bir Sosyal Devlet yapısı oluşturulacak. 4) Bu çerçevede, Strateji ve Planlama Teşkilatı kurulacak, siyasal ahlak yasası çıkarılacak, enflasyon düşürülecek, işsizlik azaltılacak, üretim artırılacak, Meclis’in yetkileri yeniden devreye sokulacak. 5) Bütün bu hedefler Türkiye’nin geleceğinin demokratik, kurallı dünyada olduğu anlayışı içinde gerçekleştirilecek ve Avrupa Birliği ile üyelik müzakereleri canlandırılacak. 6) Yolsuzluk, karapara aklama ve benzeri bütün etkinlikler kesinlikle önlenerek Türkiye “Gri Liste”den çıkarılacak. İhale yasası yeniden düzenlenecek, bütün atamalar liyakat esasına göre yapılacak. 7) Eğitim fırsatları yaygınlaştırılacak, üniversite özerkliği sağlanacak, internete erişim özgürleştirilecek, kadın hakları korunacak, İstanbul Sözleşmesi’ne geri dönülecek. *** Değerli okurlarım, görüldüğü gibi CHP’nin “Türkiye’nin İkinci Yüzyılı Vizyonu”, çağdaş dünyada egemen olan serbest piyasa ekonomisi ilkelerinin akılcı ve olanaklı olduğu ölçüde toplum yararına kullanılmasının ana hatlarını içeriyor. Klasik söylemle, yolsuzluklar engellenecek, yasaklar kaldırılacak, yoksulluk önlenecek, ülke özgürleştirilecek ve zenginleştirilecek. Bu niteliği ile Sosyal Demokrat bir program özelliğine sahip. Elbette Sosyalist/Komünist Sol açısından kabul edilebilir bir program değil. Ve Sosyal Demokrasi’yi tanımlayan “Demokratik, Laik ve Sosyal Hukuk Devleti” açısından birtakım eksiklikleri ve 6’lı Masa’nın yapısının ve tutumlarının yarattığı bazı kuşkuları da içinde barındırıyor.",https://www.cumhuriyet.com.tr/yazarlar/emre-kongar/chpnin-vizyon-aciklamasi-4-2011405
Emre Kongar,İmamoğlu kararı: İktidarın tükenişi,16 Aralık 2022 Cuma,"İmamoğlu kararı, Erdoğan/AKP iktidarının tükenişini simgeliyor. Bu tükeniş, kanımca, sadece iç politikada değil dünya politikasında da önemli süreçlerin dönüşümlerine işaret ediyor. Bunları şöyle özetlemek olanaklı sanıyorum: 1) Bu karar, ABD’nin “Radikal Siyasal İslam’la” mücadele için icat ettiği “Ilımlı İslam” projesinin yanlışlığını ve bitişini simgeliyor. Çünkü iktidar, İmamoğlu kararıyla, bu projenin, “Model ülke” olarak belirlenen Türkiye’de de iflas ettiğini kanıtlıyor. ABD’nin Afganistan’da, Sovyetler’e karşı savaş için kurdurdukları El Kaide, bu savaş kazanıldıktan sonra, Ortadoğu’daki Filistin-İsrail savaşına dönmüş ve bu bağlamda, 11 Eylül 2001’de ABD’ye, kendi topraklarında İkiz Kuleler saldırısını gerçekleştirmişti. Buna karşılık, ABD “Radikal Siyasal İslam Terörü”ne karşı, bununla başa çıkmak için “Ilımlı İslam” adı altında Batı ile uzlaşan ve “Demokratik Rejim”i benimseyen bir “Siyasal İslam” hareketi üretmeye girişmişti. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bu bağlamda, “Müslüman Kardeşler” örgütü desteklenmiş, Ortadoğu’da ve Kuzey Afrika’daki rejimlere müdahale edilmiş, “Arap Baharı” adı altında, Irak, Libya, Mısır ve Suriye’deki otoriter rejimlere saldırılmıştı. Fakat bu proje Ortadoğu ve Kuzey Afrika’yı istikrarsızlaştırmış, buradaki ülkeleri kana bulamış, “Arap Baharı”, “Arap Trajedisine” dönüşmüştü. Çünkü “Siyasal İslam” bu ülkelerde iktidara geldiğinde “Demokratik Rejimi” kuramamış tam tersine, otoriterliğe ve hatta totaliterliğe yönelmişti. İşte bu projenin son kalesi, “Model Ülke” olarak adlandırılan Türkiye idi. Son İmamoğlu kararı, dışarda, ABD’ye ve AB’ye, içerde ise aymaz “Yetmez ama ‘Evet’çilere”, Türkiye’deki “Ilımlı (güya Demokratik) İslam” deneyiminin yanlışlığını ve tükenişini bir kez daha kanıtlamıştır. 2) Bu karar, iktidarın, yaklaşan seçimlerde halka artık vaat edecek hiçbir yeni projesinin kalmadığını, bütün umudunu muhalif partiler arasındaki demokratik ittifakları bozmaya bağladığını simgeliyor. Çünkü İmamoğlu kararı Cumhurbaşkanı adaylığı açısından sadece Millet İttifakı’nın içine değil, CHP’nin de içine atılmış bir bomba niteliği taşıyor. 3) Bu karar, iktidarın, İstanbul’un rantını kendisine aktaran hortumların kesilmesini hazmedemediğini ve kenti geri almaya çalıştığını simgeliyor. 4) Bu karar, yargının bağımsızlığını artık bütünüyle yitirdiğini ve siyasal iktidarın emrine girdiğini böylece Demokratik Devletin en önemli güvencesinin yok edildiğini simgeliyor. 5) Bu karar, dinci, mezhepçi, sağcı partilerin Osmanlı döneminden beri gelen ve hem 15 Temmuz hem de 20 Temmuz 2016’da yeniden alevlenen “Darbeci” zihniyetinin hâlâ devam ettiğini simgeliyor. Çünkü haksız, hukuksuz ve mantıksız olan bu karar, seçimlere doğru gidilirken Demokratik Rejim’e doğrudan doğruya, tepeden inme bir müdahale, bir darbe niteliği taşıyor. 6) Bu karar, başarı çizgisi zaten yükselen İmamoğlu’nu iyice yıldızlaştırdığı için iktidarın şaşkınlığını da simgeliyor. *** Sonuç olarak bu karar, tarikatların etkisindeki “Şahsım Devleti”nin Demokratik Siyasete yeni bir darbe niteliğindedir. Bu darbenin İmamoğlu’nun ve Kılıçdaroğlu’nun siyasal kariyerlerini ve önümüzdeki Cumhurbaşkanlığı seçimini nasıl etkileyeceği henüz belli değil. Ama son tahlilde, özgürlük, eşitlik ve adalet ilkelerinin yani Demokratik Rejim’in ve Hukuk Devleti’nin kazanacağından hiç kimsenin kuşkusu olmamalıdır.",https://www.cumhuriyet.com.tr/yazarlar/emre-kongar/imamoglu-karari-iktidarin-tukenisi-2012385
Emre Kongar,Muhalefetin cumhurbaşkanı adayı,30 Aralık 2022 Cuma,"Sevgili okurlarım, Türkiye son aylarda, medyanın yüzde 99’unu kontrol eden iktidarın yönlendirmesiyle, saçma sapan, anlamsız, gerçeklerden kopuk bir tartışmanın içine çekildi: “‘Altılı Masa’nın Cumhurbaşkanı adayı kim olmalı” sorusu çok önemli bir konuymuş gibi aylardır tartışılıyor ve bu konu özellikle muhalefet çevreleri ve partileri arasında bir anlaşmazlık nedeniymiş gibi kamuoyuna sunuluyor. Oysa esas olarak “Millet İttifakı”nın Cumhurbaşkanı adayının kim olduğu veya olacağı çok da önemli değildir. Çünkü 2023 seçimlerinde adaylar değil, rejim oylanacaktır. *** Cumhurbaşkanlığı seçiminde adayın kimliğini önemsizleştiren olay, seçmenlerin 2023 seçimlerinde, “bir adayı seçmek için değil, siyasal rejimi belirlemek için” sandık başına gitmekte oluşudur. Çünkü 2023 seçimleri, kişiler arası bir tercihi değil, Demokratik Rejim ile Otoriter Rejim arasındaki bir tercihi yansıtacaktır. Anımsayalım, Türkiye Cumhuriyeti’nin “Demokratik, laik ve sosyal hukuk devleti” Anayasası, 16 Nisan 2017’de, OHAL baskıları altında yapılan üstelik sonucu yasalara aykırı oy sayımlarıyla ve “Atı alan Üsküdar’ı geçti” denilerek alelacele ilan edilen sözde halkoylamasıyla değiştirilmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Değiştirilen ve tutarsızlıklarla bir ucube haline getirilen bu Anayasa, siyasal rejimi, tek bir kişinin iradesine, keyfine, bilgisine, görgüsüne, eğitimine, kültürüne, duygu ve düşüncelerine bağlı olan “Şahsım Devleti” haline getirmişti. Aradan geçen zaman zarfında, “Şahsım Devleti Rejimi” ülkeyi her alanda geriye götürmüş, Hukuk Devleti çökmüş, adalet yok olmuş, ekonomi krize girmiş, enflasyon insanları perişan etmiş, işsizlik artmış, geçim derdi başlamıştı. Bu durumda, 2023 seçimleri “Şahsım Devleti Rejiminin” devam edip etmemesi konusunda bir halkoylaması niteliği kazanmıştır. Bu nedenle de konu, “Şahsım Devleti Rejiminin” temsilcisi olan adaya mı yoksa karşısındakine mi oy verileceğidir. Bir diğer deyişle, insanlar adayların kişisel özelliklerine göre değil, Demokratik Rejimden mi Otoriter Rejimden mi yana olduklarına göre oy kullanacaklardır. Böylece seçmenler açısından rejim tercihi öne çıkmakta, adayların kimlikleri ve kişisel özellikleri önemini yitirmektedir. *** Ayrıca işin bir başka yönü daha var: Adaylar olarak konuşulan dört kişiden üçünün, daha işin en başında, bu yarışta olmadıkları kamuoyuna aktarılmıştır. Cumhurbaşkanı seçimi tartışılmaya başlandığında şu isimler ortaya atılmıştı: CHP Genel Başkanı Kemal Kılıçdaroğlu. İYİ Parti Genel Başkanı Meral Akşener. İstanbul Belediye Başkanı Ekrem İmamoğlu. Ankara Belediye Başkanı Mansur Yavaş. Bu isimlerden Meral Akşener, derhal Cumhurbaşkanlığı’na değil, Başbakanlığa aday olduğunu açıklamış ve yarıştan çekilmişti. İstanbul ve Ankara’da belediye meclislerinde iktidar çoğunlukta olduğu için CHP, bu kentlerin belediye başkanlarının aday olmayacaklarını ilan etmişti. Çünkü başkanlar aday olmak için görevlerinden istifa ederlerse bu kentlerin yönetimleri ve kaynakları iktidara geçecekti. Geriye kalan tek isim olarak Kemal Kılıçdaroğlu’nun adaylığı ise zaten partisinin pek çok yetkilisi tarafından açıkça ilan edilmişti. *** Mantıken ve siyasal olarak da adaylık Kılıçdaroğlu’nun hakkı olarak görünüyor: Altılı masayı o kurmuştur. Altılı masanın en büyük partisinin genel başkanıdır. Partisinin ileri gelenleri tarafından da aday olması istendiği açıkça belirtilmiştir. *** Millet İttifakı’nın (Altılı Masa’nın) adayı, seçilirse, seçildikten sonra, “Şahsım Devleti Rejiminin” Parlamenter Demokrasi’ye döndürülmesini sağlayacak bir başarı gösterebilecek midir? Altılı Masa’dan yapılan çeşitli açıklamalar çerçevesinde, bunu ayrıca tartışmak gerekiyor kanısındayım.",https://www.cumhuriyet.com.tr/yazarlar/emre-kongar/muhalefetin-cumhurbaskani-adayi-2016666
Emre Kongar,Medyayı katlederken yeşili de tahrip etmek,08 Kasım 2022 Salı,"Toplum çıkarını değil, kendi cebini düşünen iktidarların ilk hedefi bağımsız yargıyı bağımlı hale getirmek, ikinci hedefi de toplumsal şeffaflığı yok etmektir. Bağımsız yargıyı, özellikle de iktidarın eylemlerini denetleyecek olan anayasa mahkemesini kendi denetimlerine alarak yaptıkları yasa veya ahlakdışı ya da geleneklere aykırı uygulamaları olanaklı kılarlar. Şeffaflığı yok ederek de toplumun kaynaklarını nasıl kötüye kullandıklarını, kamuyu nasıl zarara uğrattıklarını kimsenin duyamayacağı, bilemeyeceği, konuşamayacağı, dolayısıyla eleştiremeyeceği “Karartmacı” (Obscurantist) bir rejim yaratırlar. Elbette bu arada, Demokratik bir rejimde, hükümetin mali ve ekonomik tasarruflarını denetleyecek olan özerk devlet kuramlarına da el koyarlar. Bütün bunlar yapılırken muhalefetin denetimini sınırlayacak ve kısıtlayacak önlemler de alırlar: Meclis’in çalışma yöntemlerini değiştirir, muhalefetin sorularına yanıt vermez, konuşma sürelerini sınırlarlar. Bütün bu süreç sırasında “karartmacı”, (Bilmesinlerci, Obscurantist) bir toplum yaratmaktaki en zor işlerden biri ülkedeki medyayı denetlemek, susturmak ve istediği yönde konuşturmaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çünkü medyayı denetlemek ve susturmak da yetmez, iktidarın istediği gerçekdışı propaganda haberlerinin de yayılması gerekir. *** Yukarıdaki evrensel modelin bazı yansımalarını kendi ülkemizde de görebiliyoruz: İktidarın medyaya el koyma sürecinin yeşilin tahribine giden kısmının başlangıcını ünlü gazeteci Sabahattin Önkibar şöyle aktarıyor: “Bu tecrübeyi (Milliyet-Vatan) yani büyük zararı yaşayıp gören Demirören Ailesi ilginçtir geçen yıl tam genel seçim arifesinde Hürriyet ve Posta gazetelerinin-Kanal D ve CNN Türk gibi yayın organlarının bulunduğu Doğan Medya’yı 916 milyon dolara satın aldı. Bunun için çiftçi bankası Zîraat’dan 680 milyon dolar kredi kullandı.” (https://www.odatv4.com/makale/hurriyet-ile-sabahin-gizli-sahibi-29051904-162129) (29.5.2019) Önkibar makalesinin devamında SABAH ve Akşam olaylarını da anlatıyor ama benim bugünkü konum yeşilin de tahribi olduğu için, yazının sadece bu kısmını alıntıladım. Öykünün yeşil doğanın tahribine uzanan bölümünü de ben tamamlayayım: Demirören grubu devlet bankası olan Ziraat’ten aldığı krediyi geri ödemedi. Bunun üzerine Ziraat Bankası, bu kredi karşılığında ipotek edilen, Göktürk’teki (Kemer Countrye komşu) golf arazisine el koydu ve bu araziye inşaat yapıp yaptıklarını satarak zararını karşılamak üzere harekete geçti. *** Olayın çok çok kısa özeti şöyle: 1) İktidar “Ana akım medya” kuruluşlarını önce kendi yandaşı olan holdinglere satın aldırıyor. 2) Yandaş holdinglerde medya kuruluşlarının değerini ödeyecek para olmadığı için bunlara devlet bankalarından kredi verdiriliyor. 3) Fakat “Ana akım medya” iktidarın emrine girince değer kaybediyor, zarar etmeye başlıyor. İktidar adına bunları satın alan holdingler de bu zararlardan kurtulmak istiyor. a) Sabah Grubu olayında medya, yandaşlardan para toplanarak Çalık’tan iktidar adına satın alındı. b) Doğan Grubu olayında ise Demirören aldığı krediyi geri ödemeyince, teminat olarak gösterilmiş olan golf sahasına inşaat yapılıp satılmak üzere, banka tarafından el konuldu. 6) Böylece hem demokrasi hem medya hem banka sistemi hem de yeşil doğa, aynı süreçte tahrip edildi. Hani şirketlerin muamelelerinde her iki tarafın da yararlandığı işlemler için “Kazan-kazan” denilir ya: İktidar, şirket gibi yönettiği ülkemizde “Bana kazan, herkese kaybet” dediği bir yöntem uyguluyor. Ayrıca unutmayın ki bu işlemlerde ortada dönen para, parmağında evlilik yüzüğünden başka malı olmayanların değil, toplumun parasıdır. Kılıçdaroğlu, “Doğayı talan edenler ve Demirören sizleri izliyorum” demiş ama hiç kuşkunuz olmasın, gözü bütün yeni medya patronlarının ve iktidarın üzerinde.",https://www.cumhuriyet.com.tr/yazarlar/emre-kongar/medyayi-katlederken-yesili-de-tahrip-etmek-2000623
Emre Kongar,Haksızlık ve hukuksuzluklar her yerde,06 Kasım 2022 Pazar,"Parmaklıkların arkasındaki haksızlık ve hukuksuzluklar büyük bir vurdum duymazlıkla sürdürülüyor: 80-90 yaşlarındaki 28 Şubat mağduru komutanlar çeşitli hastalıklarla boğuşarak hücrelerinde yaşamlarını sürdürmeye çalışıyorlar. Yeşili, kamu yararını korumaya, kentsel yağmayı, betonlaşmayı önlemeye çalışan Gezi Direnişi mahkûmları toplumsal çıkarları savundukları için hâlâ içerideler. Osman Kavala ve Selahattin Demirtaş hâlâ bırakılmadı. Yaşlılar, hastalar, lohusalar, çocuklar hâlâ hapiste. İşten atılan KHK’lilerin sorunları hâlâ çözülmedi. Ama iktidar, yargı bağımsızlığını yok edip, Türkiye Cumhuriyeti’nin temellerini sarsınca, haksızlık ve hukuksuzluklar yargının ve parmaklıkların dışına da taştı. *** Üniversitelerin özerklikleri yok edildi, bilimsel liyakat yerine kayırmacılık egemen oldu. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Buna karşı en kararlı ve sürekli direniş Boğaziçi Üniversitesi akademisyenleri tarafından sergileniyor. Üniversite’ye dışarıdan, tepeden inme rektör atanıyor... Kayyum rektör dayanamıyor, istifa ediyor... Bu kez yine akademisyenlerin istemedikleri, siyasal iktidara yakın bir başkası rektör olarak atanıyor... Tepeden inme Hukuk Fakültesi kuruluyor... Buraya tepeden inme tayinler yapılıyor... Üniversitenin önemli bir merkezi kapatılıyor... Bazı akademisyenlerin işlerine son veriliyor... Bazı akademisyenlerin Üniversite Yerleşkesi’ne girmeleri bile engelleniyor... Ve üniversitenin akademisyenleri, bu yanlışlara karşı, bahçede rektörlüğe arkaları dönük biçimde ayakta durarak direnişe geçiyor. Bu onurlu akademik direnişe yurtiçinden ve yurtdışından gelen destekler devam ediyor... Örneğin, Türkiye Yazarlar Sendikası, direnen akademisyenleri nöbetlerinin 453. gününde ziyaret etti ve şu mesajı verdi: “Bilimsel özgürlüğünüzü, üniversite özerkliğini elde etme direnişinizi desteklemek için yanınızdayız. Özgürlük ve demokrasi mücadelesinde her zaman bir aradayız, bir arada olacağız. Bugün burada sizinle birlikte olmaktan, susmamaktan / susturulamamaktan mutluyuz. Karanlık günlerin sonu yakındır. Mutluluk sürecektir!” *** Medyaya baskılar devam ediyor. Çağdaş Gazeteciler Derneği Yönetim Kurulu Ekim ayı raporunu yayımladı: BirGün gazetesi muhabiri İsmail Arı’ya, Kızılay Başkanı Kerem Kınık’a ilişkin belgeli haberi nedeniyle 2 yıl hapis cezası verildi. İnternet haber sitesi Gerçek Gündem’in Sorumlu Yazı İşleri Müdürü Faruk Eren ve haber sitesinin editörü Furkan Karabay, Hâkimler ve Savcılar Kurulu’nun (HSK) kararnamesinde yer alan yargı mensuplarına ilişkin haber nedeniyle 2 yıl 3’er ay hapse mahkûm edilirken cezanın ertelenmesine ilişkin hükümler de uygulanmadı. Ankara merkezli yürütüldüğü ifade edilen bir soruşturma kapsamında Mezopotamya Ajansı (MA) ve JinNews bünyesinde çalışan 11 gazeteci, evlerine ve basın ofislerine düzenlenen operasyonla gözaltına alındı. Emniyet ve savcılıkta yapılan sorguların ardından mahkemeye çıkarılan gazetecilerden 9’u, “Silahlı terör örgütü üyeliği” suçlamasıyla tutuklandı. Geçen ay İfade Özgürlüğü Derneği (İFD) de “EngelliWeb 2021” başlıklı raporunu açıkladı. Türkiye’de 2021 yılında: 107 bin 706 alan adı ve web sitesinin engellendiği... 150 bin URL adresine 8 bin 350 Twitter hesabına 55 bin 500 tweete 13 bin 500 Facebook ve Instagram içeriğine Erişim yasağı konulduğu bildirildi. *** Kadın cinayetleri devam ediyor: Bianet’in yerel ve ulusal gazetelerden, haber siteleri ile ajanslardan derlediği veriye göre: Erkekler, Ekim’de en az 32 kadını ve dört çocuğu öldürdü. Erkekler, en az 70 kadına şiddet uyguladı. En az 18 kız ve oğlan çocuğunu istismar etti. En az 13 kadını taciz etti. 14 kadını da seks işçiliğine zorladı. *** Toplumca adalete susadık!",https://www.cumhuriyet.com.tr/yazarlar/emre-kongar/haksizlik-ve-hukuksuzluklar-her-yerde-2000018
Emre Kongar,"Nato ve Rusya, ABD ve Çin",25 Kasım 2022 Cuma,"Sevgili okurlarım, Prof. Sinan Kunt, ünlü hikâyeci ve CHP’li politikacı Bekir Sıtkı Kunt’un oğludur. ABD’de görev yapan, özellikle Küba ve Küba ekonomisi üzerinde uzmanlaşmış Emeritus Ekonomi Profesörüdür. Onun Rusya-Ukrayna savaşı hakkındaki görüşü ABD’deki kamuoyunun yaygın kanaatinin aksine, bunun aslında bir NATO-Rusya/Çin savaşı olduğu biçimindedir. Ben bu savaşın geneli için, ABD’nin Rusya’yı Avrupa Birliği içine alarak Batı ile bütünleştirmesi yerine, karşısına alarak Çin’in yanına itmesinin, kendisi açısından, büyük bir stratejik hata olduğunu düşünüyorum. ABD’nin bu yanlışının, ABD’nin Siyasal İslamla Dansı adlı kitabımda uzun uzun anlattığım dış politika hatalarından biri olduğu kanısındayım. NATO-Rusya ilişkileri hakkındaki görüşlerini bildiğim ve benim bu tezimi tarihsel olaylar bazında desteklediğini düşündüğüm Emekli Büyükelçi Süha Umar, benim TELE 1’deki 18 Dakika programındaki açık ricam üzerine, NATO ile Rusya ilişkileri üzerine bir yazı yayımladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çok önemli olan bu yazının bir bölümünü, bir iki ara başlık ekleyerek alıntılıyorum: (Yazının orijinali 23.11.2022 tarihli Gazete Durum’dan okunabilir.) *** Varşova Paktı ve Sovyetler Birliği dağılıyor: Rusya’da büyük bir travmaya yol açsa da bu gelişme, dünya için tarihi bir fırsat yaratmıştı. Yaklaşık yarım yüzyıl sonra ilk kez Batı (NATO) ile Rusya arasında, tüm dünyanın yararına olabilecek işbirliği ve ortak hareket fırsatı doğmuştu. Gorbaçov liderliğindeki Rusya, içinde bulunduğu ekonomik, siyasi ve askeri sıkıntılar nedeniyle işbirliğine yatkın ve istekli görünüyor, Batı da bu fırsatı değerlendirebileceği izlenimini veriyordu. Ruslar NATO koridorlarında: NATO’nun, Rusya ile “Barış için Ortaklık-Partnership for Peace” girişimi ve yeni düzenin Rusya ile birlikte kurulacağını ilan eden “Yeni Stratejik Konsept”i doğru adımlardı. Artık NATO Karargâhı’nda Rusya delegasyonu, Moskova’da NATO temsilciliği vardı. Ancak bu uzun sürmedi: Yeni düzeni Rusya ile birlikte kurma fikri, yerini, “tek süper güç olarak kalma” hayali peşindeki ABD’nin, “Rusya’nın çevrelenmesi, yalnızlaştırılması” politikasına bıraktı. Bu, stratejik bir yanlıştı: Avrupa Birliği (AB) ile diğer Batı devletleri, değişik nedenlerle de olsa ABD’nin dümen suyuna girdiler. Büyük çabalarla imzalanmış nükleer ve konvansiyonel silahsızlanma antlaşmaları, ABD ve Rusya tarafından bir bir terk edildi. Bu arada dünyada başka gelişmeler de oluyordu. Batı ile çatışma pahasına eski günlere geri dönme kararlılığındaki Putin yönetimindeki Rusya, yüksek petrol fiyatları ve doğalgaz sayesinde hızla eski gücüne kavuşuyordu. Irak, BOP, Suriye ve Çin: Askeri gücünü de artıran Çin, önde gelen bir oyuncu olarak sahneye çıkıyor, onu Hindistan, Brezilya gibi ülkeler izliyor, yeni düzen, ABD’nin hegemonyasına tabi olacak gibi görünmüyordu. Petrole hâkim olmak amacıyla ABD, kitle imha silahı ürettiği bahanesiyle Irak’a saldırıyor; İsrail’in yayılmacı siyasetinin peşine takılıp Büyük Orta Doğu Projesi’ni (BOP) uygulamaya koyuyordu. Böylece, yeni bölünmeler ve IŞİD türü terör örgütleri yaratarak Kuzey Afrika ve Ortadoğu’yu büyük bir kargaşanın içine atıyordu. Türkiye’nin de desteği ile Suriye’nin kaosa sürüklenmesi ise Rusya’nın Ortadoğu’ya ve Akdeniz’e, yani “sıcak denizlere” güçlü biçimde inmesine yol açıyordu. Rusya da boş durmuyor: Rusya da boş durmuyor, Batı’nın Yugoslavya’da uyguladığı, her yeni devlette, gerektiğinde o ülkeyi ve bölgeyi istikrarsızlaştırmak amacıyla kullanmak üzere azınlıklar bırakma politikasından başarıyla yararlanıyordu. Azerbaycan, Gürcistan, Kırım ve nihayet Ukrayna’da uyguladığı, “Rus veya diğer azınlıklardan yararlanarak bölme/yutma” politikaları, Batı’yı kendi stratejisi ile vurma örnekleridir. ABD’nin stratejisi: ABD’nin, Rusya’yı Ukrayna’ya saldırtma stratejisinin bir ayağı, Rusya ile yakın bir ekonomik işbirliği ve bağımlılık içine giren Avrupa’yı Rusya’dan uzaklaştırmak; diğeri ise İsveç ve Finlandiya’yı NATO’ya alarak Rusya’yı çevreleme stratejisini bir adım daha ileri götürmekti. Rusya yaptırımlar yoluyla da zayıflatılacak ve Çin, kaçınılmaz görünen çatışmada yalnız bırakılacaktı. ABD’nin Güney Pasifik girişimleri de bu olası çatışmaya hazırlıktır. *** Süha Umar, makalesini, ABD’nin yanlışlarından ve “Kış uykusundan uyanan Rusya’nın bu yanlışlardan yararlanmasından” dolayı dünyanın büyük bir fırsatı kaçırdığını belirterek bitiriyor. Bence ABD’nin, kendisi açısından daha da büyük bir yanlışı, Çin devinin uyanışı sürecinde ortaya çıkacak rekabette, Rusya’yı kendi yanına almak yerine Çin’in yanına itmesidir. Dilerim Ukrayna’daki bu kanlı savaş, gelecekte dünyayı yok edebilecek boyutlara ulaşacak olan ABD-Çin rekabetinin öncü bir örneği değildir!",https://www.cumhuriyet.com.tr/yazarlar/emre-kongar/nato-ve-rusya-abd-ve-cin-2005878
Emre Kongar,Teröre de hayır Savaşa da hayır!,18 Kasım 2022 Cuma,"Terör de savaş da iktidar kavgasının insanı katleden türleridir. Atatürk’ün dediği gibi: “Mutlaka şu veya bu sebepler için milleti savaşa sürüklemek taraftarı değilim. Savaş zorunlu ve hayati olmalıdır. Hakiki düşüncem şudur: Milleti savaşa götürünce vicdan azabı duymamalıyım. Öldüreceğiz diyenlere karşı, ‘Ölmeyeceğiz’ diye savaşa girebiliriz. Lakin, milletin hayatı tehlikeye girmedikçe, savaş bir cinayettir.” (1923, Adana) (Atatürk’ün Söylev ve Demeçleri, Atatürk Araştırma Merkezi, C. II, Ankara, 1997, s. 128) *** 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur Toplayıcılık Avcılık Döneminde savaşlar, sürünün, aşiretin varlığını korumak, yiyecek, silah gibi zorunlu yaşam araç ve gereçleri sağlamak için, aşiret adına yapılıyordu. Kullanılan kimlik ve gerekçe, sürünün, aşiretin varlığıydı. Din Tarım Döneminde savaşlar toprak için yapılıyor ama Tanrı adına yapıldığı söyleniyordu. Kullanılan kimlik ve gerekçe, din ve mezhepti. Endüstri döneminde savaşlar hammadde ve pazar için yapılıyor ama milletin bekası için yapıldığı söyleniyordu. Kullanılan kimlik ve gerekçe ırk ve milliyetti. Şimdi Bilişim Döneminde savaşlar enerji kaynakları ve dünya hâkimiyeti için yapılıyor ve sözde Demokrasi ve İnsan Hakları için yapıldığı söyleniyor. Elbette bütün insanlık tarihini kapsayan bir biçimde her devirden gelen kimlikler de gerekçe olarak kullanılıyor. Aşiret, ırk, millet, din, mezhep, Demokrasi, İnsan Hakları hep, kullanılan kimlikler ve gerekçeler arasında. Yine Bilişim Devrinde, savaş ile terör arasındaki ince çizgi de git gide kaybolmakta: Savaşlar teröre, terör savaşlara yol veriyor... Savaş ve terör, tarihteki yerlerini “insanlık suçu” olarak birlikte alıyor! *** Şu anda dünyada iki büyük savaş sürmekte: Birinci büyük savaş ABD ve müttefiklerinin Ortadoğu ve Kuzey Afrika’daki Müslüman ülkelere karşı açtığı savaştır. Kökeninde, gerekçe olarak kullanılan, 11 Eylül 2001’de Usame Bin Ladin’in liderliğindeki El Kaide örgütü tarafından ABD’deki ikiz kulelere yapılan saldırı yatmaktadır. İdeolojisi Samuel P. Huntington’un Uygarlıklar Çatışması adlı kitabında yaptığı çözümlemeden kaynaklanır: Bu çözümlemede Huntington, çöken Sovyetler Birliği’nden sonra Batı’nın İslam Uygarlığı’nın saldırısı ile karşılaşacağını belirtir. Oysa Usame liderliğindeki El Kaide, Afganistan’daki Sovyet işgaline karşı ABD ve Suudi Arabistan tarafından kurulmuş olan bir örgüttü. Sovyetler Afganistan’dan çekildikten sonra, düşmansız kalan bu örgüt Ortadoğu’daki Filistin-İsrail çekişmesinden dolayı İsrail’in müttefiki olan ABD’ye saldırmıştı. Daha önce de dünyadaki ABD üslerine karşı saldırılar başlamıştı zaten. İkinci büyük savaş Rusya’nın Ukrayna’ya saldırısıdır. Rusya da bu saldırısını, Ukrayna’nın doğusundaki Donetsk ve Luhansk bölgelerindeki ayrılıkçı Rusların can güvenliği gerekçesine dayamıştır. Ukrayna’nın gittikçe faşizan bir yönetim sergilediğini ve buralardaki Rus kökenlilerin hayatlarının tehlikeye girdiğini, NATO’nun Ukrayna üzerinden Rusya’yı ablukaya almak istediğini de belirten Rusya, uzun yıllardır barış içinde yaşayan Avrupa’da önemli bir savaş başlatmıştır. *** Türkiye, ne yazık ki, ABD’nin Ortadoğu savaşında taraf olmuş ve Suriye’deki sıcak savaşa ABD’nin müttefiki olarak katılmıştır. İstanbul’da yaşanan son terör olayı bu savaştan da kaynaklanan bir nitelik taşımaktadır. Buna karşılık (en azından şimdilik) Rusya ile Ukrayna arasındaki savaşta bir sıcak çatışmaya katılma ihtimali uzak görünmektedir. *** Günümüzde artık savaş ve terör iç içe geçmiş nitelikler taşımaktadır. Bu nedenle Türkiye’deki bütün aklı selim sahiplerinin bu büyük savaşlarda taraf tutmak yerine: “Savaşa da teröre de hayır” demeleri gerekmektedir.",https://www.cumhuriyet.com.tr/yazarlar/emre-kongar/terore-de-hayir-savasa-da-hayir-2003824
Emre Kongar,Terörle mücadelenin alfabesi,17 Kasım 2022 Perşembe,"İlk terör dalgası 1960’ların sonunda başlayan dış destekli bir Ermeni Terörü olarak başladı. Türkiye Kıbrıs Barış Harekâtı sonrası tırmanan ve yoğunlaşan bu teröre pek çok değerli evladını kurban verdi. İkinci terör dalgası içinde Sünni-Alevi çatışmasını da barındıran, ana ekseni goşizm ve milliyetçilik bağlamında ortaya çıkan bir sağ-sol çatışması olarak kamuoyuna sunuldu. Oysa, olayın arkasında Milliyetçi cephe hükümetlerinin otoriterliğe doğru giden bir sağ baskı politikası vardı. Üçüncü terör dalgası 1970’lerin sonunda başlayan ırkçı bölücü terör olarak karşımıza çıktı. Dördüncü bir terör dalgası, komşudan dış destekli Radikal İslamcı Terör olarak ülkemizi vurdu. Pek çok değerli yazar ve düşünürümüz bu teröre kurban verildi. Beşinci terör dalgası, gerisinde yine dini siyasette istismar eden Radikal İslamcı Terörün yattığı “küresel terör” biçiminde ülkemizi vurdu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Altıncı terör dalgası, Suriye savaşı nedeniyle ülkemizi pençesine aldı. Bu terör dalgası da bütün öteki terör saldırıları gibi ülkenin siyasal, toplumsal ve ekonomik yapısını etkilemeye yönelikti. Örneğin 7 Haziran ile 1 Kasım 2015 seçimleri arasındaki beş ayda gerçekleştirilen kitlesel katliam eylemleri, Haziranda ancak yüzde 40 dolayında oy alan iktidarın oylarını Kasımda yüzde 50’ye yakın bir orana tırmandırdı. İktidarın “Kokteyl terör” diyerek gerçek faillerini belirsizleştirdiği ve bu terimle ülkedeki bütün terör örgütlerini bir araya getirdiği bu dalga da halen devam ediyor. *** Şimdi hem Radikal İslamcı çizgide varlığını sürdüren “küresel terör” tehdidiyle, hem de etnik-bölücü terörün yeniden yükselişiyle karşı karşıyayız. Bu durum, Türkiye’nin karşı karşıya olduğu altıncı terör dalgasıdır. İster küresel olsun ister ulusal, isterse yerel, terörle mücadelenin koşulları bellidir: 1) Her terör hareketi, kendisini hem o ülkede, hem de dünyada haklı göstermek için gerekçeler arar ve ortaya çıktığı ülkedeki haksızlık, hukuksuzluk, adaletsizlik ve baskıları bu gerekçeler olarak kullanır. Dolayısıyla, terörle karşı karşıya olan devletlerin alacağı ilk önlem, ülkedeki haksızlıkları, hukuksuzlukları, adaletsizlikleri, farklı kimliklere farklı muameleler varsa, bu tür ayrımcılıkları bitirmektir. 2) Bir terör hareketi, dincilik, mezhepçilik, etnikçilik, milliyetçilik, sınıfçılık gibi bir kimlik siyasetini gerekçe olarak kullanıyorsa: O kimliğin barışçı ve meşru yapı içindeki toplumsal, siyasal ve ekonomik liderleriyle, “Demokratik, laik ve sosyal bir HUKUK DEVLETİ” bağlamında, terörü önlemek için, kamuoyu önünde açık ilişkiler kurulmalıdır. 3) Devlet terörle mücadelede yerel, ulusal ve uluslararası haklılığını ve terör eylemlerinin haksızlığını, ancak teröristlerin kullandığı vahşice şiddet eylemlerinden bütünüyle uzak durarak kanıtlayabilir. Bu nedenle, terörle mücadelede en etkili yöntem, teröristlerin bütün kışkırtmalarına rağmen Hukuk Devleti yöntemlerine sıkı sıkıya bağlı kalmaktır. 4) Her terör örgütü, saldırıda bulunduğu ülkenin komşularından ve/veya dünyadaki öteki ülkelerden, zaman zaman da dünyanın egemenliği için birbirleriyle savaşan güçlerden destek arar ve bazen de bu desteği bulur. Bu nedenle terör belasıyla karşı karşıya olan ülkenin bu konuyu derhal komşuları ve müttefikleriyle müzakerelerde gündeme getirmesi, dış politikasını da bu ülkelere düşmanlık üzerine kurmaması gerekmektedir. 5) Teröre muhatap olan ülkedeki iktidar, bu terörü ve onun arkasındaki kimliği asla ve asla iç politika malzemesi olarak kullanmamalıdır. Böyle bir yanlış, terörü o ülkedeki siyasetin bir parçası haline sokar ve bitmesini önler. *** Değerli okurlarım bu temel ilkeler, tarihin, siyasal ve toplumsal bilimlerin bize öğrettiği derslerdir. Ama ne yazık ki terörle yüz yüze gelen ülkeler, ilk tepkiler olarak bu ilkeler çerçevesinde değil, bunların tam tersine olan davranışlar sergilerler. Böyle bir yanlışlık da terörün sadece o ülke içinde değil, bütün dünya siyasetinde etkili olmasına yol açar!",https://www.cumhuriyet.com.tr/yazarlar/emre-kongar/terorle-mucadelenin-alfabesi-2003479
Emre Kongar,Günümüzde Atatürkçülük ve Cumhuriyetçilik,11 Kasım 2022 Cuma,"Sevgili okurlarım, benim 10 Kasım anılarım çoktur. 1970’li yılların birinde, katıldığım bir panelde, Ankara’da Dil ve Tarih-Coğrafya Fakültesi’ndeki bir anma töreninde, biz konuşmacılar, adeta dinleyenlerden daha kalabalıktık... 1970’li yıllarda Atatürk ve Cumhuriyet, insanları fazla heyecanlandırmıyordu. *** Ankara’daki bir konuşmamda “Adam devrim yapıyordu; referandum yapacak hali yoktu” dediğimde, Gardırop Atatürkçüsü bir emekli subay beni “Atatürk’e ‘adam’ dedi, hakaret etti” diye savcılığa şikâyet etmiş, ifademi alan savcı dava açmaya gerek görmemişti. En ciddi ve rahatsız edici olayı 1980 darbesinden sonra İstanbul’da Robert Kolej’de yaptığım bir konuşma sonrasında yaşamıştım... Çocuğu orada okuyan bir arkadaşımın ısrarına dayanamayarak kabul ettiğim konuşmada hem ortaokul hem de lise öğrencilerine hitap etmiştim. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Okulun ağır yas havasını dağıtmak, Atatürk’ü ağlayarak değil, anlayarak, sevilen bir insan olarak anlatmak için çeşitli çarelere başvurmuş, onu çalışkanlığın, temizliğin ve planlı hareket etmenin sembolü olarak aktarmış, ayrıca salonu karanlığa boğan perdeleri açtırmış, ağır müziği susturmuş, uzun süren tören sırasında “Tuvalete gitmek isteyenler gidebilir” demiştim. Yine bir Gardırop Atatürkçüsünün ihbarıyla o zaman hâlâ devam eden sıkıyönetim, hakkımda soruşturma başlatmıştı. Daha sonra Sarıyer Belediye Başkanı olan Mülkiye’den sınıf arkadaşım İhsan Yalçın, o sırada Sıkıyönetimle koordinasyonu sağlayan Vali Yardımcısı görevindeydi. Onun sonradan anlattığına göre, Sıkıyönetim Komutanı Orgeneral Necdet Öztorun telefonla İhsan’a “Atın bu herifi içeri” demiş; İhsan da beni kurtarmak için uzun uzun ne kadar Atatürkçü olduğumu anlatmak zorunda kalmış. Bu arada aynı Necdet Öztorun’un, 12 Eylül döneminde “Türkiye’nin Toplumsal Yapısı” kitabımın birliklerine girişi yasaklattığını da belirtmeliyim. Yasaklama nedeni de ilginçti: Sebep, kitapta, Mustafa Kemal’in Çanakkale savunmasının müttefiklerin Karadeniz’e çıkarak Çarlık Rusyası’na yardım etmesini engellediğini, tarihin bir cilvesi olarak, zayıflayan Çarlığın yıkılmasından sonra kurulan Komünist rejimin de Kurtuluş Savaşı’nda Türkiye’ye yardım ettiğini yazmış olmamdı. Anlaşılan Öztorun, bu ifadeyi “Komünizm propagandası” olarak algılamış ve kitabı mahkeme kararıyla toplatamayacağını bildiği için, komutan olarak sadece kendi birliklerine girmesini yasaklatmıştı. Hatta yasaklama kararını TRT’ye haber de yaptırmış, ben ekranda yasaklama haberini duyunca telaşlanmış, sonradan işin aslını öğrenince gülmüştüm. *** O günlerden, bugünlere... Siyasal iktidarın Atatürk’ü yadsıdığı, çeşitli siyasal ve ideolojik grupların Atatürk’e saldırdığı, laik ve demokratik Cumhuriyetin tehlikeye girdiği bir döneme geldik. Hiç kuşkusuz bu olumsuzlukların arkasında, başta 12 Mart 1971 ve 12 Eylül 1980 darbelerinin uygulayıcıları olmak kaydıyla, Atatürk’ü kendi baskılarına alet edenler, onu anlamayanlar, yaptıkları haksızlık ve hukuksuzlukları “Atatürkçülük” adı altında kamufle etmek isteyenler vardır. Ama Atatürk’e ve Cumhuriyete bugünkü saldırılar, diyalektik olarak her ikisinin değerinin de çok daha iyi anlaşılmasına yol açmıştır. *** Peki günümüzdeki Atatürkçülük ve Cumhuriyetçilik nedir, ne olmalıdır? Atatürkçülük bilim ve akıl yoludur! Atatürk’ün yaptıkları o günkü Türkiye’deki feodal-dinci tarım yapısını çağdaşlaştırmak için yapılması gerekenler, atılması gereken adımlardır. Elbette bugünkü Türkiye 1920’lerin Türkiyesi değildir ve o zaman yapılanların bugün geliştirilerek uygulanmaları gerekir. Bugünkü Türkiye’de Atatürkçülüğün yani “aklın ve bilimin” ışığında Cumhuriyeti korumak için yapılması gerekenler: Bağımsızlık anlayışı içinde, laikliğe dayalı demokratik rejimi geliştirmek... Bu amaçla, başta kadın hakları ve ifade özgürlüğü olmak kaydıyla temel insan hak ve özgürlüklerini bütün kimlikler için sağlamak... Bunun için bağımsız yargıyı yeniden kurmak, adaleti sağlamak... Böylece iktidarların anayasal sınırlar içinde kalmasını sağlayarak ülkenin bağımsızlığını, kalkınmasını ve çağdaşlaşmasını “Demokratik, Laik ve Sosyal Hukuk Devleti” yapısı içinde hızlandırmaktır.",https://www.cumhuriyet.com.tr/yazarlar/emre-kongar/gunumuzde-ataturkculuk-ve-cumhuriyetcilik-2001597
Emre Kongar,Terör ve dış politika,15 Kasım 2022 Salı,"Bugün, patlamaya getirilen yayın yasağından dolayı, (tarihe not düşmek ve sonradan yorumlamak amacıyla) Cumhuriyet gazetesinden ve TELE1 kanalından birkaç haber alıntılıyorum. *** Cumhuriyet Gazetesi: Son dakika haberi. İstiklal Caddesi’ne bomba bırakarak kaçan terörist kadının yakalanması için olay yerine geliş gidiş güzergâhlarını gören 1200 güvenlik kamerası incelendi. Kadının taksi ile olay yerinden ayrılarak Esenler’e gittiği tespit edildi. Yapılan fiziki ve teknik çalışmada kadının irtibatının olduğu tespit edilen 21 adrese operasyon düzenlendi. Yapılan operasyonda 46 kişi yakalanarak gözaltına alındı. Şüphelilerin sorgulamalarında bombayı koyan kadının Küçükçekmece’de bir adrese gittiği tespit edildi. Belirlenen adrese saat 02.50’de yapılan operasyonda, olayı gerçekleştiren Suriye uyruklu Ahlam Albashır adlı kadın yakalandı. Şüphelinin yapılan sorgusunda, PKK/PYD/YPG terör örgütü tarafından özel istihbarat elemanı olarak yetiştirildiğini ve Afrin-İdlib üzerinden Türkiye’ye eylem yapmak için kaçak yollarla giriş yaptığını söylediği öğrenildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Teröristin, PKK/PYD/YPG terör örgütünün Suriye Kobani’deki merkezinden İstanbul’da eylem talimatı alarak dün saat 16.20 sıralarında bombalı eylemi gerçekleştirdiğini ve kaçtığını beyan ettiği kaydedildi. Cumhuriyet Gazetesi: İçişleri bakanı ne diyor? “Biz bize verilen mesajı aldık. Bize verilen mesajın ne olduğunu biliyoruz. Tekrar altını çizerek söylüyorum, ABD Büyükelçiliği’nin taziye mesajını redddiyoruz. Kobani’ye kendi senatolarından para gönderen bir devletin müttefikliği tartışılmalıdır. Biz kimseye kalleşlik yapmıyoruz ama bu kalleşliklere tahammül edecek gücümüz de kalmadı. Operasyonlarımız devam ediyor. Teröristler eğer yakalanmasaydı bugün Yunanistan’a kaçacaklardı. PYD’yi orada kim besliyorsa PKK’ye kim iç istihbarat sağlıyorsa fail odur. Piyonları tartışmaya gerek yok. Bu milletin en önemli hasleti piyonların kafasını kırmasıdır. Olay sonrası yapılan bir teknik dinlemede çok açık bir şekilde, terör örgütünün talimatı teröristin öldürülmesidir. ‘Ya kattan attın ya kanala atın’ diye net bir talimatı var. Bu konuda teröristi öldürüp olayı çözmemizi engelleyecek bir plan hazırladılar. Ama Emniyet güçlerimiz, istihbarat birimlerimiz elbirliğiyle bu meselenin üstünün örtülmesini engellemişlerdir. İstanbul’da 6 yıldır böyle bir terör eylemi görmedik. Terörün yüzü böyle acımasızdır. Siz 200 tane engellersiniz ve bir tanesi patlar canınızı yakar. Biz birlik beraberlik içerisinde güçlü olmalı ve bunlara boyun eğmemeliyiz. Küçükçekmece’de yakalandı. Patlattıktan sonra Esenler’e gitti, araçla Küçükçekmece’ye gitti. Onu götüren şahsı yakalayıp onu sorgulayınca bir sokakta olduğunu öğrendik. O sokağa yapılan operasyonda kıskıvrak bu evde ele geçirilmiş oldu. Bu olayı tertipleyen, terör örgütü belki üzülecek ama onu öldür talimatı verdiği kişiyi de yakaladık. Operasyonlar devam ediyor.” *** TELE 1: BTK haberi. CHP İstanbul Milletvekili Gürsel Tekin, bombalı saldırının ardından Bilgi Teknolojileri ve İletişim Kurumu BTK’nin bant daraltma uygulaması yoluyla internet erişimini yavaşlatması hakkında suç duyurusunda bulunacaklarını belirtti. *** Tam seçime giderken yaşanan bu terör saldırısı hakkında resmi kaynaklardan verilen haberlerin hepsi kendi içinde net yorumlar ifade ediyor zaten. Dikkatli bir göz bunları hemen fark edecektir. Ortalık biraz sakinleşince ve bazı ayrıntılar ortaya çıkınca herkes her şeyi daha açık seçik olarak görecektir. Unutmayalım terörle mücadelenin en etkili yolu, komşu ve müttefik devletlerle barışçı bir dış politika yürütmek ve ortak önlemler almaktır.",https://www.cumhuriyet.com.tr/yazarlar/emre-kongar/teror-ve-dis-politika-2002802
Emre Kongar,Yazmaktan utandığım bir yazı,24 Kasım 2022 Perşembe,"Değerli okurlarım, AKP Genel Başkanı’nın muhaliflerine karşı kullandığı hakaretamiz ifadeler, bütün toplumu etkilediği gibi, elbette siyasetin dilini de bozdu. Burada onun kullandığı hakaret sözcüklerini sayacak değilim. Ama ülkeyi tek kişi olarak yöneten bir parti genel başkanının, bütün toplum açısından, özellikle gençler bakımından bir rol modeli olduğu düşünülürse, kullandığı dilin toplumu ve gençliği etkilemekte ne kadar önemli olduğu anlaşılır. Öyle anlaşılıyor ki bu hakaretamiz dil, politikacıları da etkilemiş. Bugün TBMM’de geçen bir karşılıklı konuşmayı tutanaklardan aktarıyorum. Arkasından da bir öğretmenin cenaze töreninde, mukaddes dinsel kavramların nasıl istismar edildiğine ilişkin bir başka örneği alıntılayacağım. *** TBMM’de yapılan Milli Savunma Bakanlığı bütçe görüşmelerinde Sağlık Bakanlığı eski Müsteşarlarından İYİ Partili Milletvekili Aytun Çıray ile eski Genelkurmay Başkanlarından Milli Savunma Bakanı Hulusi Akar arasında bir tartışma yaşanmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yorumsuz olarak Meclis tutanaklarından aynen aktarıyorum: Çıray: Eski defterleri açmak olacak ama madem buradasınız, Süleymaniye’de Türk askerinin başına çuval geçirilme emrini veren ABD’li komutan Odierno’nun elinde liyakat nişanı aldınız. Sizin bu ödülü aldığınız saatlerde PKK’lılar İdil’de silahlarıyla resmi geçit yapıyordu. TSK’nın kurumsal onurunu yerle bir eden adam aracılığıyla verilen bu ödülü niye kabul ettiniz? Bu ödülü reddetseniz, sonuçları ne olurdu? Genelkurmay Başkanı olmanızın önünü keserler miydi? Akar: Bir tek ben mi aldım o ödülü? Bilmeden konuşmayın. Çıray: Acziyetin ifadesi, kendi kişiliğinizi ortaya koyuyorsunuz. Her kim almışsa ayıp etmiştir. Akar: Karşına televizyonu alıp propaganda yapıyorsun. Boş konuşuyorsun. Çıray: Bağırarak haklı olamazsın. Sadece acziyetinizi ortaya koyuyorsunuz. Akar: Aynı şeyi ciklet gibi çiğniyorsun. Aç bak listeye, almayan yok (masaya vurarak). Çıray: Bu ödülü kimin elinden aldığınız önemli. Akar: Karşına kamerayı koy, şov yapmak için. Biraz sonra bunları yayınlayacaksın, oy alacaksın. Nah alırsın böyle oy. Çıray: Siz bu memlekette Genelkurmay Başkanlığı yaptığınız he. Ne ayıp! İlk defa küfreden bir Genelkurmay Başkanı ile karşılaşıyorum. Ben Türkiye Cumhuriyeti’nde Müsteşarlık yapmış, devletin ne demek olduğunu bilen biriyim. Akıl vermeyin. Akar: Bozulmuşsun. Çıray: Sizsiniz bozuk. Akar: Sen bozuksun. Yazıklar olsun. *** Milli Eğitim Bakan Yardımcısı Osman Sezgin, Gaziantep’in Karkamış ilçesine evvelki gün Fırat’ın doğusundan yapılan roketli saldırılarda 22 yaşında hayatını kaybeden öğretmen Ayşenur Alkan’ın cenaze töreninde yaptığı konuşmada şöyle demiş: “Ayşenur öğretmenimiz ölümsüzlüğü kazananlardan. Ölümsüzlüğü tadan Ayşenur öğretmenimize sonsuz rahmet diliyoruz. Ayşenur öğretmenimiz eğer ömrü boyunca öğretmenlik yapsa ve ölseydi, sadece sınıfındaki öğrencileri onu bilecekti. Ama, şimdi Ayşenur öğretmenimiz öyle bir öğretmenlik makamına yükseldi ki bütün millet onu biliyor” dedi. Bakan Yardımcısı Sezgin’in sözlerine tepki gösteren CHP Gaziantep Milletvekili Bayram Yılmazkaya, saldırı öncesindeki gelişmeler nedeniyle okulların tatil edilmesi gerektiğini belirterek şunları söylemiş: “Terörle mücadelenin bedeli bu günahsız insanların ölmesi değil. İktidar, sivil vatandaşların ölümünü bu yolla normalleştirmeye çalışıyor. Şehitlik mertebesini sivil vatandaş üzerinden kullanıyor. Asıl beceremediği terörle mücadelenin eksikliğini normalleştirme derdinde. Bir öğretmenin tanınması için başına böyle bir acı ölüm mü gelmeli? İnsan yaptıklarıyla da anılır. Keşke Ayşenur öğretmenimiz yaşasaydı, nice ilim sahibi olacak nesiller yetiştirseydi anne, babasına acıların en büyüğü olan evlat acısını tattırmasaydı daha iyi olmaz mıydı? Devlet insanını yaşatmakla övünmeli.” *** Bu yazıyı yazmama yol açan olayları yaşamaktan, bu sözleri duymaktan utanıyorum!",https://www.cumhuriyet.com.tr/yazarlar/emre-kongar/yazmaktan-utandigim-bir-yazi-2005566
Emre Kongar,Atatürk’ü anlayarak anmak,10 Kasım 2022 Perşembe,"Değerli okurlarım, Atatürk’e en büyük kötülüğü 12 Mart 1971 ve 12 Eylül 1980 darbeleri yapmıştır. 12 Mart 1971 Darbesi, Atatürkçülük adına, “Sosyal uyanış ekonomik gelişmeyi aştı” diyerek İlhan Selçuk gibi Türkiye’de, Sosyalizm ile Atatürkçülük arasında bir köprü kurmaya çalışanları işkencelerle susturdu. 12 Eylül 1980 darbesi ise Atatürkçülük adına, General Rogers’ın sözüne güvenerek hem Kıbrıs konusunda Yunanistan’a karşı kullanabileceğimiz, elimizdeki NATO’ya dönüş kozunu çöpe attı  hem de Anayasa’ya zorunlu din derslerini sokarak, YÖK’ü kurarak, siyasal partileri kapatıp cemaatlerle işbirliği yaparak, üniversiteleri ilkokul derekesine indirerek, Demokratik Rejimi Siyasal İslamın kucağına bıraktı. *** “Kenanizm” Ali Sirmen’in harika bir icadıdır: Sirmen bu terimi, Atatürkçülüğü yozlaştırıp kendi Neoemperyalist baskılarını meşrulaştırmak için kullanan darbecilerin lideri Kenan Evren’e gönderme yaparak üretmiştir. “Kenanizm”, Atatürk ve arkadaşlarının hedeflediği Demokratik Cumhuriyete, “Kemalizm”e karşı olan, “Amerikancı Ilımlı İslam”a dayalı baskıcı bir rejim kurmak için kullanılan yöntemleri ifade eden “ideolojik bir modeli” ifade eder! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Ekonomik kökenli sınıfsal gelişme, siyasal ve hukuksal kökenli Atatürk Devrimlerini aynı hızda izleyemediği için Türkiye bugünlere geldi... Altyapısal gelişme, üstyapı devrimlerini aynı hızda izleyemedi: Sermaye ve işçi sınıfları, Demokrasiyi kurmak ve geliştirmek için gerekli olan güce, bilince erişemeden Çok Partili Düzen’e geçildi... Demokrasinin kurulması ve geliştirilmesi, CHP’nin toprak reformuna karşı çıkan, toprak ağalarının temsilcisi olan, “Dörtlü Takrir” sahibi Menderes ve arkadaşlarından beklendi: Türkiye, 1923 yılında Cumhuriyetin ilanı ve 1926 yılında Medeni Kanun’un kabulü ile simgelenen bir dizi devrimle “Laik Cumhuriyete” geçmişti ama bunu destekleyecek ve koruyacak bir sınıfsal yapıdan mahrumdu. Ne yazık ki çağdaş sermaye ve işçi sınflarının gelişmesi Cumhuriyetin ve Medeni Kanun’un, devrim yasalarının kabulü kadar hızlı olamadı... Feodal yapı egemenken Çok Partili Düzen’e geçilince, toplum, toprak ağalarını temsil eden demagojik liderlerin elinde “Atatürk Devrimlerinden” yani çağdaş demokrasi hedefinden uzaklaştı. *** 1961 Anayasası da aynı sorunla karşılaştı: Türkiye Cumhuriyeti’ne çağ atlatan, onu çağdaş “Demokratik, Laik ve Sosyal bir Hukuk Devleti” yapan 1961 Anayasası, arkasında yeterli toplumsal ve ekonomik sınıfsal güç bulunmadığı için, Antikomünist, Neoemperyalist küresel ve yerel rüzgârların etkisiyle hacamat edildi: İşte “Kenanizm”, bu hacamat operasyonunun darbeci askerler tarafından, utanmadan, Atatürkçülük, “Kemalizm” adına yapılmasına, Sirmen’in taktığı isimdir! Genelkurmay Başkanı Memduh Tağmaç’ın “Sosyal uyanış ekonomik gelişmeyi aştı” sloganıyla doruk noktasına ulaşan Antikomünist, Neoemperyalist “Kenanizm” ilk olarak 12 Mart 1971 darbesiyle ortaya çıktı: “Atatürkçü”, “Kemalist” olduklarını iddia eden Tağmaç ve arkadaşları, 1961 Anayasası’nı, “Atatürkçüyüz diye diye Atatürkçülüğü tepeleyerek”, ordu eliyle iğdiş etti. Bu yetmedi, 12 Eylül 1980 askeri darbesi, 12 Mart’ın yok edemediği her türlü demokratik ve sol birikimi, din-tarım toplumunun kalıntıları olan cemaatlerle işbirliği halinde, “Atatürkçü Düşünce Sistemi” adını taktıkları faşist uygulamalarla, ezdi geçti, ülkeyi bugünlere getirdi; örneğin zorunlu din derslerini Anayasaya, utanmadan Atatürkçülük adına, soktu! *** Yarın 10 Kasım anılarım ve günümüzde Atatürkçülük.",https://www.cumhuriyet.com.tr/yazarlar/emre-kongar/ataturku-anlayarak-anmak-2001285
Emre Kongar,Hayır!,22 Kasım 2022 Salı,"Teröre HAYIR: Kim yaparsa yapsın... Kime karşı yapılırsa yapılsın... Kimin adına yapılırsa yapılsın... Nerede yapılırsa yapılsın... Ne zaman yapılırsa yapılsın... Teröre HAYIR! *** Savaşa HAYIR: Atatürk’ün dediği gibi: “...Savaş zorunlu ve hayati olmalıdır. ...‘Öldüreceğiz’ diyenlere karşı, ‘Ölmeyeceğiz’ diye savaşa girebiliriz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Lakin, milletin hayatı tehlikeye girmedikçe, savaş bir cinayettir.” Savaşa HAYIR! *** Haksızlığa, hukuksuzluğa, adaletsizliğe, özellikle de insanların haksız yere hapsedilmelerine HAYIR: Kime karşı yapılırsa yapılsın... Kim tarafından yapılırsa yapılsın... Hangi amaca yönelik olursa olsun... Nerede yapılırsa yapılsın... Ne zaman yapılırsa yapılsın... Haksızlığa, hukuksuzluğa, adaletsizliğe, özellikle de insanların haksız yere hapsedilmelerine HAYIR! *** Kamu kaynaklarının soygununa HAYIR: Yasalar değiştirilerek kitabına uydurulsa da... Yaldızlı projelerle kamuoyu aldatılsa da... Satın alınan veya korkutulan medya aracılığıyla destek sağlansa da... Kamu kaynaklarının soygununa HAYIR! *** İnsani kaygıları aşan niyetlerle ve biçimlerde, nüfusumuzun ve seçmenimizin yapısını değiştirecek orana erişecek büyük sayılarda insan ithal edilmesine HAYIR: Her ne nedenle olursa olsun... Nereden gelirse gelsin... Hangi dinden, hangi mezhepten olursa olsun... Hangi ırktan, hangi milliyetten olursa olsun... Hangi dili konuşursa konuşsun... Karşılığında Türkiye’ye kaç milyar Avro verilirse verilsin... İnsani kaygıları aşan niyetlerle ve biçimlerde, nüfusumuzun ve seçmenimizin yapısını değiştirecek orana erişecek büyük sayılarda insan ithal edilmesine HAYIR! *** Doğa, yeşil ve tarih katliamına, kentsel yaşamın betonlaştırılarak katledilmesine HAYIR: Her ne nedenle olursa olsun... Kim yaparsa yapsın... Nerede olursa olsun... Kimin, kimlerin çıkarlarına hizmet ederse etsin... Doğa, yeşil ve tarih katliamına, kentsel yaşamın betonlaştırılarak katledilmesine HAYIR! *** Enflasyon yoluyla halkın, özellikle de dar ve sabit gelirlinin ve orta sınıfın yoksullaştırılmasına HAYIR: Gerekçeler ne olursa olsun... İster kasten yapılsın, ister cehalet ve beceriksizlikten kaynaklansın... İster dinsel dogmalardan, ister laik takıntılardan güç alsın... Enflasyon yoluyla halkın, özellikle de dar ve sabit gelirlinin ve orta sınıfın yoksullaştırılmasına HAYIR! *** Milli Eğitim’in çağdaşlıktan uzaklaştırılmasına, dincileştirilmesine, tarikatların eline verilmesine, çocuklarımızın, gençlerimizin çağ gerisi yetiştirilmesine HAYIR: Kim isterse istesin... Hangi kılıfla topluma sunulursa sunulsun... Hangi parti, hangi dernek, hangi vakıf, hangi cemaat, hangi tarikat dayatırsa dayatsın... Milli Eğitim’in çağdaşlıktan uzaklaştırılmasına, dincileştirilmesine, tarikatların eline verilmesine, çocuklarımızın, gençlerimizin çağ gerisi yetiştirilmesine HAYIR! *** Meslek ahlaklarını ve toplumun çıkarlarını koruyan meslek kuruluşlarının demokratik yöntemlerle seçilmiş yönetimlerine müdahaleye HAYIR: Hangi amaçla olursa olsun... Hangi gerekçeler kullanılırsa kullanılsın... Meslek ahlaklarını ve toplumun çıkarlarını koruyan meslek kuruluşlarının demokratik yöntemlerle seçilmiş yönetimlerine müdahaleye HAYIR! *** Yukarıdaki yanlışları yapan iktidara HAYIR!",https://www.cumhuriyet.com.tr/yazarlar/emre-kongar/hayir-2004980
Emre Kongar,"Zikzaklar, rejim tahribatı ve 6’lı masa",29 Kasım 2022 Salı,"Altılı Masa’nın Anayasa açıklamasının maddelerini ayrıntılı olarak irdelemeyi bir sonraki yazıya bırakarak bugün bu irdelemeye temel teşkil etmek üzere, zikzaklar, rejim tahribatı ve tek bir ilke üzerinde duracağım. *** DIŞ POLİTİKADA Dün: “NATO’nun Libya’da ne işi var?” Bugün: En yüksek deniz gücü ile NATO’nun Libya ambargosuna destek verdikten sonra: “Libya’da gösterdiğimiz başarı dünyada kartların yeniden karılmasına yol açtı.” *** Evvelki gün: Beşar Esad ile kanka iken “iki ülke arasında adeta tek kabine toplantısının gerçekleştirildiği” anlatılırken: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Suriye, bizim Ortadoğu’ya açılan kapımız ve ikinci evimizdir. Türkiye de Suriye’nin Avrupa’ya açılan kapısı ve ikinci evidir.” Dün: Kanka Esad düşman Esed olduktan ve Suriye’ye karşı askeri harekât başladıktan sonra: “İnşallah Selahaddin Eyyubi’nin kabri başında Fatiha okuyacak, Emevi Camisi’nde namazımızı da kılacağız. Bilali Habeşi’nin, İbn-i Arabi’nin türbesinde, Süleymaniye Külliyesi’nde, Hicaz Demiryolu İstasyonu’nda kardeşliğimiz için özgürce dua edeceğiz” Bugün: “Vakti saati geldiğinde biz Suriye’nin Başkanı ile de görüşme yoluna gidebiliriz. Şu an itibarıyla zaten alt düzeyde görüşmeler yapılıyor.” “Siyasette küslük dargınlık olmaz eninde sonunda her türlü şartta adımlarımızı atarız.” *** Dün: “Sisi ile aynı masaya oturursam demokrat olmam.” Sisi ile görüşüp görüşmeyeceği sorusu üzerine: “Şaka yapıyorsun herhalde.” Mevlüt Çavuşoğlu: “Türkiye’de darbelerin destekçisi, Esed’in yakın dostu CHP’nin şimdi de Mısır’da Sisi ve darbecilere koşmasına şaşırmıyoruz.” Bugün: Katar’daki 2022 FIFA Dünya Kupası töreninde Mısır Devlet Başkanı Abdülfetttah Sisi ile sıcak selamlaşmadan sonra: “(Sisi için) Kendisi bu görüşmeden çok mutlu olmuş, aynı mutluluk temennisini biz de ilettik. İnşallah bakanlarımızla süreç devam edecek.” *** Evvelki gün: (Bay Kemal için) “Kim var bunların yanında? PKK terör örgütünün siyasi uzantısı HDP.” Devlet Bahçeli: “AYM tarafından HDP’nin kapatılması mecburidir.” Dün: Adalet Bakanı Bekir Bozdağ başkanlığındaki AKP heyeti, anayasa değişikliği için destek istemek üzere HDP’yi ziyaret ettikten sonra: Devlet Bahçeli: “AKP heyetinin Meclis’te grubu bulanan partilerle görüşmesi son derece doğru ve doğaldır.” Numan Kurtulmuş: “İyi niyetle ortaya konulmuş bir tavır. Oturup konuşabilmeyi başarabilmeleri demokrasinin gelişmesinin gereğidir. Bir görüşme zemininin açık tutulması fevkalade normaldir.” Bugün: “Ya Kemal, kendine gel. (HDP’yi kastederek) Senin yanındaki PKK’nin parlamentodaki uzantılarıyla beraber yürümedik bu yollarda, sen yürüdün.” *** ABD’li Rahip Andrew Brunson ve Türk asıllı Alman gazeteci Deniz Yücel olayları hangi bağlamda ele alınabileceği pek de belli olmayan çok hızlı ve çok sert biçimlerde gerçekleştirilen yüz seksen derecelik dönüşlerin simgeleridir. “Açılım Dönemi” ile “Seni Başkan yaptırmayacağız” ifadesi sonrasındaki dönemin çelişkileri saymakla bitmez. Hele hele kendisine “Bitsin artık bu çile”, “Ne istediniz de vermedik” denilen “Saygıdeğer Gülen Hocaefendi Hazretleri” diye yere göğe konulamayan kişi ile “FETÖ/PDY Terör Örgütü Lideri FETÖ” arasındaki uzlaşmaz çelişki Türkiye’yi bugünlerdeki Anayasal, Siyasal, Toplumsal, Ekonomik, Kültürel kaosa taşıyan “fırsatları(!)” bağrında barındıran bir dönüşümün öyküsüdür. Demokratik Rejim, adalet, medya, kültür ve ekonomi konularında, söylemler ve eylemler arasındaki çelişkileri, adalet üzerindeki baskıları, medyaya müdahaleleri, oligarşiye kaynak aktarılması olaylarını, haksızlık ve hukuksuzlukları, enflasyona ezdirilen halkın geçim sıkıntılarını, tarikatlara teslim edilen devlet kurumlarını, eğitimin ve üniversitelerin bilimden ve çağdaşlıktan uzaklaştırılma örneklerini, sığınmacıların yol açtıkları problemleri, EYT ve KHK’lilerin sorunlarını sıralamaya ise yerimiz yetmez! *** Evet değerli okurlarım bu iktidarın iç ve dış politikadaki zikzakları ve “Şahsım Devleti”nin Demokratik Rejimi tahrip eden uygulamaları pek kabul edilebilir gibi değil: Altılı Masa sadece “Yurtta sulh, cihanda sulh” ilkesini toplumda ve TBMM’de uygulamaya sokabilse, Demokratik Rejim’in yeniden kurulması konusunda anlamlı bir adım atmış olabilir diye düşünüyorum.",https://www.cumhuriyet.com.tr/yazarlar/emre-kongar/zikzaklar-rejim-tahribati-ve-6li-masa-2007123
Emre Kongar,Normal bir yaşam özlemiyle,20 Kasım 2022 Pazar,"Haksızlıkları, hukuksuzlukları, adaletsizlikleri her zaman, her yerde, özellikle de bu sütunda her Pazar günü dile getirmekten bıkmadım, usanmadım, yılmadım ve yorulmadım... Çünkü normal bir yaşamı özlüyorum... Siz de lütfen bunları kanıksamayın! *** Ağır hasta ve engelli yaşlı kadınlar, erkekler hâlâ hapiste. 28 Şubat mağdurları olan 80-90 yaşındaki hasta ve yaşlı komutanlar haksız ve hukuksuz mahkûmiyetlerle hâlâ içeride. Haksız yere mahkûm edilen Gezi Direnişi mağdurları seslerini hâlâ cezaevlerinden duyurmaya çalışıyorlar. KHK’lilerin durumlarında Hukuk Devleti’ne uygun bir iyileştirme hâlâ yok. Osman Kavala ve Selahattin Demirtaş hâlâ içeride. *** İktidar, Avrupa İnsan Hakları Mahkemesi’nin Osman Kavala ve Selahattin Demirtaş’ın tahliyelerine ilişkin kararlarına uymamakta direniyor. Emekliler bu yeni işitme cihazlarını görünce gözlerine inanamıyor 2025 fiyatları güncellendi: kulak içi işitme cihazları için yeni seçenekler! provokepulse.com Hemen izle Emekli büyükelçilerimizden Süha Umar 16.11.2022 tarihinde Gazete Duvar’da yayımlanan yazısında, Türkiye ısrar ettiği takdirde, bu konudaki yaptırımların nasıl sonuçlanacağına şöyle işaret ediyordu: “...Komite önce Türkiye’ye Konsey’den kendisinin çekilmesini önerecek, bunu yapmadığı takdirde, Türkiye’nin Konsey’den çıkarılmasına varacak adımları atabilecektir... Avrupa Konseyi üyeliğinden ayrılmak zorunda kalmak veya çıkarılmak, ‘çağdaş uygarlık düzeyine ulaşmak’ ve her türlü eleştiriyi hak etse de bu değerlerin temsilcisi olduğu düşünülen Batı’nın bir üyesi olmak hedefinden de uzaklaşmak anlamını taşır...” *** Cumhuriyet Gazetesi’nin haberine göre, Çağdaş Hukukçular Derneği (ÇHD) Genel Başkanı Selçuk Kozağaçlı’nın da aralarında bulunduğu 22 avukatın, “Terör örgütü DHKP-C’ye üye olmak ve yönetmek” suçlamasıyla yargılandığı davada, mahkeme, Selçuk Kozağaçlı’yı 13 yıl hapis cezasına çarptırdı: “Ölüm orucunda hayatını kaybeden avukat Ebru Timtik’in davasının düşmesine karar verildi. Ebru Timtik’in kardeşi Barkın Timtik 20 yıl 6 ay hapis cezasına çarptırıldı. Şükriye Erden hakkında propaganda suçundan ceza ve ayrı ayrı hükmün açıklanmasının geri bırakılması; Özgür Yılmaz hakkında propaganda suçundan ceza; Naciye Demir hakkında propaganda suçundan ceza ve ayrı ayrı hükmün açıklanmasının geri bırakılması kararları verildi. Dün (10 Kasım) gerçekleştirilen duruşmada söz alan avukatlar delillerin sahte olduğunu anlatıp 10 yıllık yargılamadaki usulsüzlükleri sıralamıştı. 20 avukatın sanık olarak yer aldığı İstanbul 23. Ağır Ceza Mahkemesi’nde yargılaması yapılan dosyayı hazırlayanlar 15 Temmuz 2016 yılındaki darbe girişiminden sonra ihraç edilen, tutuklanan ya da firar eden savcı ve Emniyet görevlileri idi.” *** Basın Konseyi, kamu yararını savunan Ankara Mimarlar Odası Başkanı Tezcan Karakuş Candan’ı hedef gösteren havuz medyasına kınama ve uyarı cezaları vermeye devam ediyor. Basın Konseyi Yüksek Kurulu, Candan’a haber yoluyla hakaret eden yayınlar yapan: Beyaz TV ve Yorumcusu Osman Gökçek hakkında kınama... Diriliş Postası Gazetesi ve Haber Müdürü Muhammet Şimşek hakkında kınama... http://beyazgazete.combeyazgazete.com İnternet Sitesi ve Sorumlu Müdürü Özlem Arıkan hakkında kınama... Haber2000.com İnternet Sitesi ve Genel Yayın Yönetmeni Göktürk Tunçtürk hakkında kınama... http://star.com.tr ve Yazarı Yakup Köse hakkında uyarı... Pusula Gazetesi ve Yazarı Ali Rıza Tığ hakkında uyarı... http://Trhaber.com İnternet Sitesi ve Haber Koordinatörü Mert Domaç hakkında uyarı kararı verdi. *** HDP Milletvekili Ali Kenanoğlu, Alevilere yönelik tehdit ve saldırı içeren 42 vakanın akıbetinin açıklanmadığını vurgulayarak İçişleri Bakanı Süleyman Soylu’nun yanıtlaması istemiyle TBMM’ye bir soru önergesi verdi... Önergede özetle şöyle dedi: “En kısa zamanda güçlü bir irade ortaya konulmazsa, Sivas, Maraş, Çorum gibi Alevi katliamlarının acısını ve öfkesini üzerinden atamamış Alevi toplumunun, benzer trajedileri bir daha yaşama riski taşımaktadır.” Kenanoğlu tehdit ve saldırı vakalarını saydıktan sonra şunları sordu: “Bu (42) vakadan faili tespit edilenlere nasıl bir işlem yapılmıştır? Bütün bu sorularımız neden cevapsız bırakılmaktadır?” *** Boğaziçi Üniversitesi mensuplarının direnişi de devam ediyor: “Bülten 91” sayısıyla yayımlanan bildiride, öğrencilerin yargılanmalarındaki haksızlık ve hukuksuzluklardan... Üniversiteye tepeden inme yollanan ve “kayyım” denilen rektör ve dekanların yaptıkları haksız ve hukuksuz atama işlemlerine kadar... Pek çok sorun dile getirilen bildiri şöyle sonlandırılmış: “Türkiye’de özgür, özerk, demokratik ve katılımcı ilkelere dayalı bir üniversite ideali gerçekleşene kadar, Kabul Etmiyoruz, Vazgeçmiyoruz.” *** Sevgili okurlarım, normal yaşama dönebilmemiz, ailemizin, mesleğimizin sorunlarıyla özgürce ilgilenebilmemiz, çoluğumuzun çocuğumuzun karnını doyurabilmemiz için atılacak ilk adım, adaleti sağlamak bunun için de adaletsizliklerin bekçilerinden kurtulmaktır.",https://www.cumhuriyet.com.tr/yazarlar/emre-kongar/normal-bir-yasam-ozlemiyle-2004409
Emre Kongar,Kanada’da Atatürk’ü anlatırken,13 Kasım 2022 Pazar,"Sevgili okurlarım, bugün Kanada’da Toronto’da Toronto Üniversitesi’nin Isabel Bader Tiyatro salonunda Turkish Society of Canada (Kanada Türk Derneği) tarafından düzenlenmiş bir toplantıda Atatürk’ü anlatacağım ve temin edebildikleri kitaplarımı imzalayacağım. Elbette içeride yatan ve dışarıda olmakla birlikte haksızlık ve hukuksuzluklara uğrayan Atatürkçüleri, Atatürk’ü sevenleri ve hatta sevmeyenleri de bu arada Atatürk karşıtlarını bile unutmadım... Çünkü Hak, Hukuk ve Adalet herkese, her zaman, her yerde gerekli... Dilerim Atatürk’ü sevmeyenler ve Atatürk karşıtları bile benim onların da haklarını, hukuklarını savunduğumu fark etmiş ve bu gerçeği artık nihayet görmüşlerdir. Bugünkü adaletsizliklerin, haksızlık ve hukuksuzlukların çözümünün Atatürk’ün kurduğu bu Cumhuriyetin yeniden “Demokratik, Laik ve Sosyal Hukuk Devleti”nin güvencesi olan: Bağımsız, siyasal iktidarın bütün eylem ve söylemlerini Anayasa’ya göre denetleyen... Partiler ve iktidar karşısında tarafsız ama Anayasa’yı korumakta taraf olan bir yargının... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yeniden kurulmasına ve işletilmesine bağlı olduğunu... Bıkmadan, usanmadan bir kez daha hatırlatmak için bu yazıyı yazıyorum. *** Bugünkü konuşmamı aşağıda açıklayacağım mantık silsilesi içinde yapmayı planlıyorum. Toplantının nasıl geçtiğini ise yarın, www.kongar.org adresli internet sitemde, oraya özgü olarak her Pazartesi günü yazdığım GÜNCEL başlıklı yazımda okuyabilirsiniz: Atatürk’ü anlayabilmek ve anlatabilmek için önce insanlık tarihini, insanlık tarihi içinde özellikle dinler tarihini ve devrimleri iyi bilmek gerekir. Elbette bu bağlamda, Selçuklu-Osmanlı ve özellikle Cumhuriyet tarihini, savaşlar, siyasal rejimler ve devrimler açısından iyi bilmek, özümlemiş olmak gerekmektedir. Ancak bu bilgilerle, Gazi Mustafa Kemal Atatürk’ün acımasız tarihsel süreçleri nasıl tersine çevirerek emperyalizmi bu topraklarda nasıl mağlup ettiğini, tarihsel süreçlerin ve emperyalizmin karşı konulmaz gücüne nasıl boyun eğdirdiğini anlayabilir ve anlatabilirsiniz. *** Önce insanlık tarihini iyi bilecek ve iyice özümlemiş olacaksınız: Toplayıcılık-Avcılık Dönemi’ndeki göçebe toplumları... Tarım Devrimi’yle ortaya çıkan feodal din-tarım imparatorluklarını... Endüstri Devrimi’yle oluşan ulusal devletleri... Bilişim Devrimi’nin ulusal devletler üzerindeki etkilerini... Öğrenmiş... Bu değişme süreçleri hakkındaki siyasal, kültürel, toplumbilimsel, teknolojik, ekonomik ve sınıfsal bilgileri sindirmiş olacaksınız. Bu değişme süreçleri bağlamında, siyasal tarihi, devrimler tarihini ve dinler tarihini iyi bileceksiniz. Yahudilik, Budistlik, Hıristiyanlık, Müslümanlık dinlerini... Bu dinlerin mezheplerini ve farklı uygulamalarını... Bu dinlerin birbirleriyle savaşlarını ve kendi içlerindeki kanlı iktidar hesaplaşmalarını... Siyasal tarih içinde dinlerin, mezheplerin rolünü iyi anlayacaksınız. Din ve siyaset ilişkilerini devrimler tarihi açısından özümlemiş olacaksınız. Elbette İslam tarihini bütün öteki dinlerin tarihleriyle birlikte, siyasetteki rolünü anlayarak en ince ayrıntılarına kadar bileceksiniz. Selçuklu-Osmanlı-Cumhuriyet tarihini çok iyi özümlemiş olacaksınız. Bu tarihin, insanlığın gelişmesi içindeki yerini, katkılarını, eksiklerini, öteki toplumlarla ve devletlerle olan ilişkilerini, rolünü iyi değerlendirmiş olacaksınız. *** Bu genel bilgileri iyice sindirdikten sonra, özellikle Amerikan, Fransız, Rus ve Türk Devrimlerini çalışacaksınız. Siyasal akımları, Sömürgeciliği, Liberalizmi, Yeniliberalizmi, Kapitalizmi, Yenikapitalizmi, Emperyalizmi, Yeniemperyalizmi, Faşizmi, Marksizmi, Leninizmi, demokrasiyi öğreneceksiniz. İşte ancak ondan sonra Osmanlı İmparatorluğu’nun merhametsiz tarihin ellerinde son nefesini nasıl verdiğini, Sevr Antlaşması’na nasıl mahkûm edildiğini anlayabilir... Gazi Mustafa Kemal Atatürk’ün sadece Kurtuluş Savaşı’yla değil, Atatürk Devrimleriyle de bu acımasız tarihe Trakya ve Anadolu’da nasıl diz çöktürdüğünü ve Lozan ile kurulan Türkiye Cumhuriyeti’nin bütün öteki devrim süreçlerinden ne denli farklı olduğunu görebilirsiniz! *** Ben aile ve toplumsal değişme üzerinde uzmanlaşmaya çalışan bir toplumbilim öğrencisi olarak akademik hayatımın çok önemli bir bölümünü Türkiye’nin Cumhuriyet Devrimi’ni ve elbette onun lideri olan Mustafa Kemal Atatürk’ü öğrenmeye ve anlamaya vakfettim. Hâlâ da bilgilerimin çok eksik olduğunu fark ediyorum; bu nedenle de bıkmadan, usanmadan, okumaya öğrenmeye devam ediyorum. Kahrolsun, tarih boyunca insanlığın özgürlük ve eşitlik savaşımını önlemek için bütün haksızlık, hukuksuzluk, adaletsizlik ve zulümleri yapanlar... Yaşasın Mustafa Kemal Atatürk: Yaşasın O’nun temellerini attığı Demokratik Laik ve Sosyal Hukuk Devleti olan Türkiye Cumhuriyeti!",https://www.cumhuriyet.com.tr/yazarlar/emre-kongar/kanadada-ataturku-anlatirken-2002215
Emre Kongar,İktidar ve tepki anayasası taslağı-2,01 Aralık 2022 Perşembe,"Altılı Masa yeni döneme geçiş için oluşturduğu Anayasa Taslağı Önerisini 1) Önsöz, 2) Genel Gerekçe ve Maddeler, 3) Anayasa Değişikliği Önerisi ve Gerekçeler olarak üç bölüm halinde açıkladı. Özellikle Önsöz ve Genel Gerekçeler bölümleri, (sağ siyasetin bazı yanlış takıntılarını yansıtan ifadeler kullanılmış olmakla birlikte) Demokratik Rejim için umut veren bir iyi niyetle hazırlanmış. 84 değişiklik maddesi içinde yeterli olanlar da var, ayrıntıya girilmediği için yetersiz kalanlar da. Daha da önemlisi hiç değinilmeyen maddeler de var. Ama unutmayalım ki bu metin Anayasa değişikliği için taslak bir metindir; üzerinde tartışılması için hazırlanmıştır. O nedenle gerek Önsöz gerek Genel Gerekçe gerekse 84 madde üzerinde (umut ederim ki) Anayasa Hukuku öğretim üyeleri uzun ve anlamlı tartışma metinleri hazırlayacaklardır. (Eğer iktidar korkusundan yine dillerini yutmuş rolüne bürünürlerse, ne akademik camia, ne tarih, ne de siyaset onları affeder!) Maddeler üzerindeki ayrıntılı tartışmaları (şimdilik) Anayasa Hukukçularına bırakarak Altılı Masa’nın niteliği ve metnin genel havası hakkında bir iki gözlemimi aktarmak istiyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Altılı Masa ya da Millet İttifakı, Kemal Kılıçdaroğlu’nun Demokratik Rejimi savunmak için sağ siyasal partilerle bir ittifak oluşturma stratejisine uygun olarak uzun ve ince bir çalışma ile hayata geçirilmiştir. Bu stratejinin altında, hiç kuşkusuz, sağ siyasetin Demokratik Rejimi yozlaştıran: “Sandıktan çıkan her şeyi yapar” yanlış anlayışının egemenliği... “Temel Hak ve Özgürlüklerin, özellikle ifade özgürlüğünün muhalifler ve medya tarafından kullanılmasının din ve milliyet gibi mukaddes kimliklere dayalı ideolojik gerekçelerle engellenmesi”... Özetle “Demokrasinin” “seçimler sonunda azınlıkta kalanların haklarını ve özgürlüklerini yok sayan, onları Milli İrade dışı gören bir ‘Çoğunluk Diktatörlüğü’ biçiminde algılanması”... Yanlışlarının... Bu yanlışların başarıya ulaştığı(!) ideal durumda(!) yaşanan “Şahsım Devleti” felaketi örneği karşısında... Aynı yanlışın bir daha yapılmasını engelleyecek bir Anayasa’nın, sağ kesimin de desteğiyle yürürlüğe konması hedefi vardı. Elbette bu hedef seçim kazanmaya bağlı olduğu için, seçime yönelik bir ittifak da söz konusuydu. Kılıçdaroğlu bu hedefi başarıyla gerçekleştirmiş görünüyor. *** Ama tam bu noktada Altılı Masa’nın ya da Millet İttifakı’nın hem gücü hem de yumuşak karnı ortaya çıkıyor: Gücü, sağ siyasetin (“Şahsım Devletinden” nemalananların dışında kalan) temsilcilerinin nihayet Demokratik Rejim’in temel niteliklerini (görünüşte de olsa) kabul etmiş olmasındadır. Yumuşak karnı ise masada Demokratik Rejimi gerçekten herkes için savunan tek partinin CHP olması, buna karşılık, öteki beş partinin de yukarıda sıraladığım Demokrasi karşıtı yanlışlara bulaşmış olmakla zedelenmiş geçmişlerden ve ideolojilerden gelmeleridir. Bir başka sorun, sağ siyaseti destekleyen emperyalist ve oligarşik güçlerin ve bunların etkisiyle “Şahsım Devletine” destek veren seçmenlerin de güçlü varlıklarıdır. Dolayısıyla, Altılı Masa’daki sağ partilerin siyasal ve ideolojik güçleri çok önemli olmakla birlikte, sayısal güçleri çok sınırlıdır. *** Türkiye’nin bugün yaşadığı büyük bunalım, sağ siyasetin yanlışlarının başarısını(!) yani doruk noktasını simgeleyen “Şahsım Devletinden” gelmektedir. *** Bu noktaya nasıl gelinmiştir? Bu noktaya, sağ siyasetin yanlışlarının: (1) 12 Mart ve 12 Eylül Darbeleri, (2) Birinci ve İkinci Milliyetçi Cephe Hükümetleri, (3) ABD, AB, (4) Tarikatlar ve Cemaat ve (5) kendilerini solcu sanan aymaz yazarlar... Tarafından desteklenmesiyle gelinmiştir. *** Bu noktaya nereden gelinmiştir? Bu noktaya: Dünyanın en ileri ve en demokratik anayasalarından biri olan 1961 Anayasası’nın önce erozyona uğratılması, sonra da yürürlükten kaldırılması ve 1982 Anayasası ile 16 Nisan 2017 sözde halkoylaması yoluyla gelinmiştir. 1961 Anayasası, toplumsal ve ekonomik yapının yansıması olan, üstelik bir bölümü darbeler gibi Anti-Demokratik nitelikler taşıyan, siyasal süreçlere direnememiştir. *** Özetle sorun, yani “Şahsım Devleti” felaketi, tek bir kişi sorunu değil, tek bir kişiye “Şahsım Devletini” kurduran, siyasal, eğitimsel, kültürel ve ekonomik yapı sorunudur. Geçiş Dönemi Anayasa Taslağı Önerisi’ne bu açıdan baktığımda, “Şahsım Devletine” tepki ile hazırlanmış iyi niyetli ama toplumsal, siyasal, kültürel, ekonomik yapı açısından ciddi eksikleri olan bir çaba görüyorum. Değerli okurlarım, yurtdışı seyahatim çok sorunlu geçiyor. Bu nedenle gelecek perşembe gününe kadar bir hafta izin rica ediyorum.",https://www.cumhuriyet.com.tr/yazarlar/emre-kongar/iktidar-ve-tepki-anayasasi-taslagi-2-2007796
Emre Kongar,Kadınlar hem işsiz hem de öldürülüyor,27 Kasım 2022 Pazar,"Türkiye’de en çok ezilen kesimler kadınlar ve emekçilerdir. Dolayısıyla, ülkemizin en büyük haksızlığa uğrayan kesimi emekçi kadınlardır demek yanlış olmaz! Üstelik kadınlar sürekli olarak erkekler tarafından da katlediliyorlar. Parmaklıklar arkasındaki annelerin, lohusaların, hamilelerin hali perişan. Son günlerde Sosyal Medyaya yansıyan hasta kadın mahkûm profilleri yürekleri parçalıyor. Elbette, ne 28 Şubat, ne Gezi Direnişi mağdurlarını, ne haksızlığa uğrayan çağdaş avukatları, ne hasta, ne yaşlı, ne lohusa mahkûmları, ne Kavala’yı, ne Demirtaş’ı, ne de KHK’lileri unuttum! Ama bugün biraz kadın hakları üzerinde durmak istiyorum. Çünkü ülkemizde kadın olmak sanki haksızlığa uğramak için yeterli bir neden gibi! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bianet’in yerel ve ulusal gazetelerden, haber sitelerinden ve ajanslardan derlediği haberlere göre erkekler, 1 Ocak 2022- 23 Kasım 2022 arasındaki dönemde en az 296 kadını öldürdü, 715 kadını da yaraladı. *** DİSK-AR’ın raporuna göre, erkeklerde resmi istihdam oranı yüzde 65 olarak açıklanmışken Kayıtlı Tam Zamanlı İstihdam, KATİ oranı, yüzde 49 olarak hesaplandı. Yani çalışabilir erkek nüfusun ancak yarısı Kayıtlı Tam Zamanlı İstihdam, KATİ oranına sahip. Kadınlarda resmi istihdam oranı yüzde 30.5 iken DI·SK-AR tarafından TÜI·K verilerinden hareketle hesaplanan Kayıtlı Tam Zamanlı İstihdam, KATİ oranı, yüzde 18.6 oldu. Genç işsizliğinde artış eğilimi de devam ediyor. TÜİK verilerinden DİSK-AR’ın yaptığı hesaplamaya göre gençlerde geniş tanımlı işsizlik yüzde 36.6 düzeyinde gerçekleşti. Genç kadınlarda işsizlik oranı ise yüzde 48’i aştı. Bu verilere göre, kadınlarda istihdam oranı erkeklerin yarısından daha az. Kayıtlı Tam Zamanlı İstihdam, KATİ oranı ise kadınlarda erkeklerin neredeyse üçte birine yakın. *** İlerici Kadınlar Derneği 25 Kasım Kadına Yönelik Şiddete Karşı Uluslararası Mücadele ve Dayanışma Günü dolayısıyla bir bildiri yayımladı. Bu bildirinin ana hatlarını şöyle özetlemek olanaklı: Ülkemizde neredeyse her gün bir kadın cinayeti işleniyor. Ülkemizde kadınlar evde, sokakta, işyerinde şiddete maruz kalıyor. Her dört kadından biri hayatının bir döneminde şiddete uğruyor Ülkemizde kadınlar ucuz işgücü olarak görülüyor, düşük ücretlerle, kayıt dışı, güvencesiz çalışıyor. AKP’nin iktidarı ile birlikte gerici örgütlenmelerin, tarikat ve cemaatlerin tahakkümü, eğitim sisteminin gericileştirilmesi, sosyal yaşamın her alanın dinsel referanslarla dizayn edilmesi kadınların ikincil konumunun daha fazla pekişmesini ve şiddeti körüklüyor. AKP’nin iktidara geldiği 2002 yılından bugüne en az 7 bin kadının yaşamdan koparılması bu gerici rejimin açık sonucudur. Kadınların temel görevini çocuk doğurmak ve bakım hizmetlerini yerine getirmek şeklinde tanımlayan bu düzen, ihtiyaç duyduğunda ise kadınların ucuz işgücü olarak sermayenin hizmetine girmesini salık veriyor. AKP’nin 2023’ü işaret ederek tanımladığı “Türkiye’nin Yüzyılı” projesi ise kurdukları rejimin yeni bir evreye taşınmasıdır. Bu süreci de yine “türban” düzenlemesi ile açmak isteyen iktidar kadınlara sınırlarını işaret etmektedir. Kadın düşmanlarına, gerici yobazlara, para babalarına, bu düzene mahkûm değiliz. Çocuk istismarlarına, kadına yönelik şiddete, tacize, kadın cinayetlerine mahkûm değiliz. Değiştirmek kendi ellerimizdedir. Mücadelemiz AKP’nin “Yeni Türkiye”sine karşı laik ve aydınlık bir Türkiye içindir! Şiddete, yoksulluğa, gericiliğe “Dur” diyelim. Eşit, özgür, laik, sosyalist bir ülkeyi hep birlikte kuralım. *** Değerli okurlarım, kadın hakları mücadelesi aslında Demokrasi mücadelesidir. Demokrasi mücadelesi, aslında Laik ve Sosyal Hukuk Devleti Mücadelesidir. İçeridekilerin ve dışarıdakilerin uğradıkları haksızlıkların, hukuksuzlukların, adaletsizliklerin engellenmesi, kadın hakları için yapılan Demokratik, Laik ve Sosyal Hukuk Devleti mücadelesi ile daha olanaklı hale gelecektir. Türkiye İran’dan, Türkiye’deki kadınlar İran’daki kadınlardan daha geride değildir.",https://www.cumhuriyet.com.tr/yazarlar/emre-kongar/kadinlar-hem-issiz-hem-de-olduruluyor-2006487
Emre Kongar,Kutuplaşma iktidara yarıyor,28 Ekim 2022 Cuma,"Yirmi yıl boyunca bu iktidar sürekli bir biçimde toplumu böldü, kutuplaştırdı ve insanları birbirine düşmanlaştırdı... Her düşmanlaştırma eyleminden sonra da yozlaştırdığı devlet ve böldüğü toplum içindeki baskısını ve egemenliğini artırdı. *** Kimi zaman Türklüğü, Türk milliyetçiliğini düşman ilan etti: Milliyetçiliği ayaklar altına aldığını belirtti... TC kısaltmasını bile kurumların isimlerinin önünden kaldırttı... PKK ile Oslo’da müzakereye oturdu... Bunu söyleyenleri şerefsiz ilan etti ama sonra emri kendisinin verdiğini söyledi... PKK’ye karşı her türlü harekâtı engelledi... Bülent Arınç, “Sayın Öcalan demeyi ve PKK bayrağı açmayı suç olmaktan çıkardık” dedi. Beşir Atalay, “Öcalan’ın mesajları bizim de düşüncemiz” dedi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sadullah Ergin, “Öcalan, bölgenin durumunu daha sağlıklı yorumluyor” dedi. Yasin Aktay, “Abdullah Öcalan dünyanın geleceğini çok iyi okuyor” dedi. Yalçın Akdoğan, “Abdullah Öcalan olayları okuma kabiliyetine ve tecrübesine sahip” dedi. Yiğit Bulut, “Öcalan Ortadoğu’da Türkiye’nin önünü açıyor” dedi. Nihal Bengisu Karaca, “Bebek katili denilen Öcalan bize geleceği gösterdi” dedi. Emre Aköz, “PKK terör örgütü değildir, Öcalan’a terörist demek, denize göl demektir” dedi. Etyen Mahçupyan, “Öcalan’ın çok geniş bir prestij alanı var. Nadir insanlardan biri” dedi. Cem Küçük, “Öcalan olmasaydı, şu an kan gövdeyi götürmüştü” dedi. “Akil adamlar” listesi de ayrı bir olay. *** Kimi zaman (PKK teröründen dolayı daha kolay bir hedef olan) Kürt milliyetçiliğini hatta sadece Kürt olmayı bile düşman ilan etti. PKK lideri için yeniden “Bebek katili” nitelemesini devreye soktu. Bütün muhaliflerini PKK ile işbirliği yapmakla suçladı. HDP’yi PKK ile özdeşleştirerek, CHP’yi de HDP ile ilişkilendirerek, hem Kürt partisini hem de ana muhalefet partisini teröristlikle suçladı. *** İktidar bütün bunları Silivri Yargılamaları ve halkoylamaları ile yaparken Anayasa Mahkemesi gibi, YSK gibi, HSK gibi kurumları yozlaştırdı, yıprattı ve onları kendi egemenliğine aldı. Ne yazık ki dinci ve etnikçi çizgideki Atatürk ve Cumhuriyet karşıtları, bütün bu zikzaklar sırasında, kendi ideolojilerine yakın olan operasyonlar uğruna, halkoylamalarına, hukuksuz yargılamalara, temel hak ve özgürlüklerin zedelenmesine ve böylece iktidarın otoriterleşmesine destek verdiler... Ve bugün kendilerini de hapse atan trajedileri hazırladılar. İktidar bugün, ihanetle suçladığı ve tutukladığı Şebnem Korur Fincancı olayını bahane ederek, kamu yararını koruyan, meslek ahlakını denetleyen Anayasal örgütler olan TMMOB’yi ve TTB’yi kendi denetimi altına alacak düzenlemeleri de gündeme getirdi: *** Birbirine düşmanlaştırılan toplum kesimleri artık ne mantık dinliyor ne hak ne hukuk ne de adalet. Dünkü yazımda iktidarın hekimlerin muayenehane haklarını zedeleyen yeni uygulamasını eleştirmiş, ayrıca Şebnem Korur Fincancı olayını da anlatarak, iktidarın bu olayı Anayasal meslek kuruluşlarını yozlaştırmak için kullanmak istediğini belirtmiştim. Yazımı bitirirken de Fincancı hakkındaki suçlamaların adil ve şeffaf bir hukuk sürecine tabi olması gerektiğini vurgulamıştım. Hemen birbirine düşman iki gruptan birbirine zıt iki mektup aldım: Biri Fincancı’ya yapılan haksızlıkları yeterince vurgulamadığım için üzüntü bildiriyor, öteki de beni Fincancı’ya destek vermekle suçluyordu. Tam bu satırlar yazıldığı sırada Fincancı’nın mahkemece tutuklandığı haberi geldi. Elbette tutuksuz yargılanması gerekir. *** İktidar her zamanki gibi Fincancı olayını da, otoriterliğini tırmandırmak, kamu yararını savunan TTB ve TMMOB’yi egemenliğine almak için istismar etmektedir. NOT: Yarın Beşiktaş Beltaş Kafe’de DEVRİMİN VE KARŞI DEVRİMİN YÜZ YILI kitabımız için saat 14.00’te söyleşi ve imza günü var. Bütün okurlarımızı bekleriz.",https://www.cumhuriyet.com.tr/yazarlar/emre-kongar/kutuplasma-iktidara-yariyor-1996903
Emre Kongar,Cumhuriyet ve medya,30 Ekim 2022 Pazar,"Dün Cumhuriyet’in 99. Yıldönümüydü. Bu vesileyle, içerideki ve dışarıdaki okurlarım için iki bildiri ve bir rapor özeti yayımlıyorum... Haksızlık, hukuksuzluk ve adaletsizliklerin, “Demokratik, Laik ve Sosyal Hukuk Devleti”nin ve bu Devlet bağlamında “Bağımsız Yargı”nın yeniden kurulması ile önleneceğini unutmayalım! *** Türk Hukuk Kurumu Cumhuriyet Bayramı Bildirgesi. Atatürk, diyor ki: “Bizim açık ve uygulanabilir gördüğümüz siyasi görüş, ulusal siyasettir. Dünyanın bugünkü genel şartları ve yüzyılların akıllarında ve karakterlerde yerleştiği gerçekler karşısında hayalci olmak kadar büyük yanlış olamaz. Tarihin söylediği budur; bilimin, aklım mantığın söylediği böyledir. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Ulusumuzun güçlü, mutlu ve tutarlı yaşayabilmesi için, devletin tamamen ulusal bir siyaset izlemesi ve bu siyasetin, iç örgütümüze tamamen uygun olması ve bu temele dayanması gerekir. Ulusal sınırlarımız içinde, her şeyden önce kendi kuvvetimize dayanarak varlığımızı korumakla ulusun ve ülkenin gerçek mutluluğuna ve refahına çalışmak. Genel olarak ulusu genel emeller peşinde oyalamamak ve onu zarara uğratmamak. Ulusal gücü etken, ulusal iradeyi egemen kılmak, temel ilkedir.” Atatürk’ün deyimiyle: İlelebet Cumhuriyet! Cumhuriyet, laik ve halkçı, ulusçu ve devrimci Cumhuriyet! Cumhuriyet, hep Cumhuriyet ve sonsuzluğa doğru Cumhuriyet: Laikliğin çiçekleri, halkın gönlünde, halkın düşüncesinde, halkın yaşantısında açana değin, çağdaş bir uygarlık özgür bir düşüncede, özgür vicdanlarda ve en güzel ürünlerini verene değin Cumhuriyet! Tanrısal inancı, devletin yağma yasası olmaktan kurtarıp, insanların özgür, duru, açık ve ışıklı inançları haline getirene değin Cumhuriyet. Laik, anayasacı, hukukun üstünlüğüyle bezenen Devrimci Cumhuriyet. Yaşasın Cumhuriyet! Bayramımız kutlu olsun. Av. Nail Gürman Türk Hukuk Kurumu Başkanı *** Genel Sağlık-İş Genel Başkanı Dr. Derya Uğur tarafından yapılan basın açıklaması: Türkiye Cumhuriyeti’nin, çağdaş medeniyetler arasında yerini alması laik ve demokratik cumhuriyet rejimi sayesinde mümkün olabilmiştir. Oturdukları koltukları Cumhuriyete borçlu oldukları halde, Cumhuriyeti içine sindiremeyenler, Cumhuriyetin kazanımlarını tartışmaya açma çabası içinde olanlar amaçlarına asla ulaşamayacaktır. Genel Sağlık-İş, büyük önderimiz Mustafa Kemal Atatürk’ün “en büyük eserim” dediği Cumhuriyete, Cumhuriyetin asırlık kazanımlarına ve değerlerine el uzatanlara karşı mücadelesinde hiçbir tereddütte düşmeyecektir. Genel Sağlık-İş, ebedi önderimiz Atatürk’ün emaneti Türkiye Cumhuriyeti’ni korumak ve yüceltmek, Atatürk ilke ve devrimlerini sonsuza kadar yaşatmak için tüm çabayı gösterecektir. Bu anlayış ve kararlılıkla, Cumhuriyetimizin kurucusu Ebedi Önderimiz Mustafa Kemal Atatürk ve mücadele arkadaşlarını saygıyla anıyor, Ulusumuzun 29 Ekim Cumhuriyet Bayramı’nı kutluyoruz. *** Bianet tarafından açıklanan “Gün gün üç aylık medya/ifade özgürlüğü ihlalleri” raporunun özeti: 1992’de öldürülen Kürt gazeteci ve yazar Musa Anter’in cinayetine ilişkin dava zamanaşımından kapandı. Son üç ayda, sekiz kentte en az 20 medya temsilcisi saldırıya uğradı. Erdoğan’ın Cumhurbaşkanı seçildiği Ağustos 2014’ten 1 Ekim 2022’ye kadar en az 70 gazeteci “Cumhurbaşkanı’na hakaret” başlıklı Türk Ceza Kanunu (TCK) 299. maddesiyle hapis, ertelemeli hapis veya para cezasına mahkûm edildi. İlhan Taşcı, 2022’de iktidarı eleştiren kanallara 38, yandaş kanallara ise sadece 3 ceza verildiğini kaydetti, çifte standarda dikkat çekti. 126 gazeteci ve medya temsilcisi, “örgüt üyeliği”, “üye olmamakla birlikte örgüte yardım”, “örgüt propagandası”, “örgüt yayınlarını basmak ve yayınlamak”, “Cebir ve şiddet kullanarak Türkiye Cumhuriyeti Hükümetini ortadan kaldırmaya teşebbüs”, “suç ve suçluyu övme”, “güvenlik güçlerini alenen aşağılamak”, “kişisel verileri ele geçirip yayımlamak”, “gizli belgeyi temin”, “kin ve düşmanlığa tahrik”, “suç işlemeye alenen tahrik” ve “dini değerleri aşağılamak” gibi suçlamalar nedeniyle yargı önüne çıktı. *** Dilerim Cumhuriyetin 100. yılına: Bir iktidar değişikliği sonunda yeniden kurulacak olan, bağımsız yargı erkine dayalı, Demokratik, Laik ve Sosyal Hukuk Devleti içinde gireriz.",https://www.cumhuriyet.com.tr/yazarlar/emre-kongar/cumhuriyet-ve-medya-1997568
Emre Kongar,"Bıkmadan, usanmadan, yılmadan, kanıksamadan!",23 Ekim 2022 Pazar,"Bir yandan, Amasra’daki grizu patlamasında yitirdiğimiz 41 madenci ve sınır ötesi harekâtlarından gelen şehit haberleri, yüreğimizi dağlıyor... Öte yandan, “Şahsım Devletinin” toplumun üstüne örttüğü karanlık, gittikçe koyulaşıyor: Kamuoyunda “Sansür yasası” denilen yasa, AKP’li ve MHP’li milletvekillerinin oylarıyla kabul edildi. RTÜK, TELE1’e yine haksız ve hukuksuz ekran karartma cezası verdi. Cezaevlerindeki hasta, yaşlı, engelli, hamile, lohusa, hükümlü ve tutukluların, bebeklerin, çocukların trajedileri devam ediyor. AİHM’in tahliyelerini istediği Osman Kavala ve Selahattin Demirtaş hâlâ içeride. Aysel Tuğluk, demans tanısı konulmasına, cezaevi koşullarında hayatını yalnız idame ettiremeyeceğinin belirtilmesine rağmen, tahliye edilmiyor. 28 Şubat mağdurları Emekli Hava Kuvvetleri Komutanı Ahmet Çörekçi ve arkadaşları, Gezi Direnişi mahkûmları Mücella Yapıcı ve arkadaşları, haksız, hukuksuz ve adaletsiz kararlarla hâlâ parmaklıklar arkasında. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol KHK’lerin uğradığı haksızlıklar hâlâ düzeltilmedi. Bütün bunlar yetmiyormuş gibi, kadınlar aşağılanıyor, doktorların mesleklerini yapma özgürlükleri de sınırlanıyor. *** Meclis’in kabul ettiği, kadınları aile içi şiddete karşı da koruyan İstanbul Sözleşmesi’nden tek imza ile çıkan Erdoğan, AKP’ye katılan Mehmet Ali Çelebi’nin eşine “Bu işin kariyeri çocuk doğurmak. Sayıları artırmak lazım, Allah’tan isteyelim devam. Çocuk çok önemli. Bak PKK’nın beş tane, on tane, on beş tane var” diyor. *** Bütün bunlara karşı toplumsal tepki, sadece klasik medyada ve sosyal medyada değil, sokaklarda da büyüyor: Örneğin, siyasal partilerin, Sivil Toplum Kuruluşlarının temsilcileri RTÜK’ün verdiği cezayı protesto etmek için TELE1’in önünde gösteriler yapıyor, bildiriler okuyor ve destek ziyaretlerinde bulunuyorlar. SOL Parti’nin ve Tüm Emekliler Sendikası İstanbul Şubesi’nin ziyaret ve protestolarından sonra TKP’li gençler ve CHP’nin İl Başkanı Canan Kaftancıoğlu da kanala destek ziyaretinde bulunuyor. Örneğin Amasra’daki kömür madeni patlaması İstanbul’da, Ankara’da, İzmir’de protesto ediliyor. Öğrenciler, gençler, kadınlar, mimarlar, mühendisler, avukatlar, doktorlar, hak arayışlarını sürekli olarak çeşitli biçimlerde sürdürüyorlar. *** CHP milletvekili Murat Emir “Sansür yasası” ile ülkenin üzerinde koyulaştırılan karanlığın boyutlarını sergiliyor: “Bakın, Fahrettin Altun’un hazırladığı dezenformasyon bülteni: İlk haber: ‘656 yıllık camiye PVC pencere taktılar’ haberi yalan diyor. İhlas Haber Ajansı da diyor ki: ‘Haberimizin arkasındayız, keşke yalan olsa.’ Üstelik de resimleri de gösteriyor; bakın, resimler de burada. Şimdi, siz 29’uncu maddeyi geçirdiniz ya... Ya İhlas Haber Ajansının muhabiri hapse girecek ya da Fahrettin Altun, hangisi?” *** 29 Ekim Kadınları Derneği, Şenal Sarıhan imzasıyla bir bildiri yayımlayarak Erdoğan’ı protesto ediyor: “Cumhurbaşkanı, partisine katılan Çelebi’ye çok çocuk yapması konusunda çağrıda bulunarak, kadının görevinin ‘çocuk doğurmak’ olduğu anlayışını bir kez daha sergilemiş oldu... Kadını bir kuluçka malzemesi olarak eve hapsederek toplumsal yaşamın dışına atmak... Ev hapsine mahkûm etmek... Bireylerin özel yaşamlarına da müdahale niteliği taşıyan bu zihniyet, kadınların hak mücadelesi ile çoktan aşılmıştır” *** TMMOB Mimarlar Odası Ankara Şubesi “Amaç özgür basını susturmaktır, TELE1’in yanındayız” başlıklı bir bildiri yayımlıyor: “Anayasanın teminatı altında olan ifade ve basın özgürlüğünü açıkça ihlal eden RTÜK kararlarını kınıyor, tüm toplumu basın özgürlüğüne sahip çıkmaya davet ediyoruz” diyor. TMMOB ve bağlı odalarının Gezi Davası kararına karşı başlattığı Adalet Nöbeti 6. ayını dolduruyor... Toplumu susturma operasyonuna karşı sesini yükselten meslek odaları 180 gündür adalet arıyor. *** Boğaziçi öğretim üyeleri tarihe, “Bugün 21 Ekim Cuma. Nöbetimizin 444., direnişimizin 656. günündeyiz” notunu düşerek protestolarını devam ettiriyorlar: Özetle “Sizlere basının halen alınmadığı, çevresinde polisin ağır silahlarla devriye gezdiği, her köşesinin kameralarla, özel güvenlik güçleri ve sivil polislerce denetlenmeye çalışıldığı, girişlerine yüksek demir parmaklıkların yerleştirildiği kampusumuzdan sesleniyoruz” diyorlar. *** Evet ben, yıllardır, hemen hemen her Pazar, bıkmadan, usanmadan, yılmadan, kanıksamadan... Adaletsizlikleri, haksızlıkları, hukuksuzlukları dile getiriyorum. İçeridekilerin trajedilerini dışarıdakilere unutturmamaya... “Demokratik, Laik ve Sosyal Hukuk Devleti”ni, en azından belleklerde canlı tutmaya çalışıyorum. Ya siz???",https://www.cumhuriyet.com.tr/yazarlar/emre-kongar/bikmadan-usanmadan-yilmadan-kaniksamadan-1995160
Emre Kongar,Erdoğan’dan kendi kalesine gol!,11 Ekim 2022 Salı,"Kılıçdaroğlu’na “Bu pek pas vermekten de anlamaz ama farkında olmadan bize bir pas verdi. Bizim de golü atmamız lazım. Bilmiyor benim ömrümün santraforlukla geçtiğini” diyen Erdoğan, bırakın rakibine farkına varmadan pas vermeyi, kendi kalesine gol attı: 9 Ekim 2022 Pazar günü bir vakfın toplantısında yaptığı konuşmada şöyle dedi: “Yolsuzlukların olmadığı, rüşvetin olmadığı, yoksulluğun Allah’ın izniyle olmayacağı bir Türkiye’yi biz hallederiz. Bunu biz yaparız. Şu an itibarıyla onun hazırlığı içindeyiz.” *** Böylece hem 20 yıllık iktidarları sonunda Türkiye’yi getirdikleri yolsuzluk, rüşvet ve yoksulluk zirvesini kabul etti hem de bu sorunları kabul ederek yirmi yıllık iktidarları boyunca bunları çöz(e)memiş olduklarını da itiraf etmiş oldu. Sanki yirmi yıldır Türkiye’yi CHP veya Kılıçdaroğlu yönetiyormuş da yolsuzlukların, rüşvetin ayyuka çıkması, halkın gitgide yoksullaşması gibi sorunları onlar yaratmış gibi yaptığı bu konuşma, tam anlamıyla “kendi kalesine gol atmaktır”. Çünkü herkes “yolsuzluk, yoksulluk, yasaklar ortadan kaldırılacak” diye iktidara gelen AKP’nin tam tersine bunları tırmandırdığını görüyor ve onu bu nedenle eleştiriyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet *** AKP’nin dört kurucusundan biri ve Erdoğan’ın iktisat ve maliye politikalarından sorumlu Başbakan Yardımcılığı görevinde bulunmuş olan Abdüllatif Şener, daha on yıl önce, 2012 yılı eylül ayında Yeni Harman Dergisi’ne verdiği söyleşide şöyle demişti: “AKP başladığı gibi gidiyor. Başlangıcında biz de olduğumuz için bazı günahlarına biz de ortak olduk. Bazılarına direndik. Ortak olduğumuz günahlar için gece gündüz tövbe istiğfar etmemiz lazım. Aklımıza geldikçe de tövbe etmeye devam ediyoruz o dönemle ilgili. İktidarda Tayyip Erdoğan değil de Bülent Ecevit olsaydı bütün camilerde iktidara ve Başbakan’a yönelik protestolar devam ediyor olurdu. Başbakan örtülü ödenekten senede yarım katrilyon lira para harcıyor. Özelleştirmelerin her biri ayrı yolsuzluk hikâyesidir. Cumhuriyet tarihi boyunca devlet böylesine yağmalanmadı. Tarih ‘Bu Müslümanlar ne kadar aç gözlüydü’ diye yazacak. Müslümanların duyarlılığını öldüren bir Başbakan var.” Şener 2 Ocak 2020 Perşembe günü Cumhuriyet TV’ye özel açıklamalarda bulunarak da şöyle demişti: “100 yılda yapılan yolsuzlukların 10 katı, Erdoğan’lı yıllarda yapıldı.” *** Türkiye, Dünya Şeffaflık İndeksi’nde, 2021 yılında 100 üzerinden 38 puan ile 180 ülke arasında 96. sırada (https://www.transparency.org/en/cpi/2021/index/ury) Şeffaflık indeksinin Twitter’daki hesabında şu ifade yer aldı: @TransparencyTR 2021 Yolsuzluk Algı Endeksi açıklandı! Türkiye, geçen yıla göre 2 puan kaybederek 38 puanla 180 ülke arasında 96. sırada yer aldı 2013-2021 yıllarında en çok düşüş yaşayan 10 ülkeden biri Türkiye. Raporda bunun nedeni olarak da tek bir kişinin egemenliğine dayalı olan siyasal rejim gösteriliyor. *** Aslında Erdoğan’ın kendi kalesine attığı bu gol, ilk de değil. Benim hemen aklıma gelenlerin başında İstanbul için söylediği şu sözler var: Yıllarca İstanbul’u yönettikten sonra, “Biz bu şehrin kıymetini bilmedik, biz bu şehre ihanet ettik, hâlâ da ihanet ediyoruz. Ben de bundan sorumluyum” demişti. Santraforluğu (biz santrfor derdik) ile övünmesi ne denli haklı bilemiyorum.",https://www.cumhuriyet.com.tr/yazarlar/emre-kongar/erdogandan-kendi-kalesine-gol-1990858
Emre Kongar,Atatürkçülüğün istismarı,13 Ekim 2022 Perşembe,"Demokratik, yarı demokratik ve otoriter rejimli ülkelerde en çok istismar edilen iki ideoloji kaynağından biri din biri de milliyettir. Hem din hem de milliyet, mukaddes kimliklerin de temelini oluşturduklarından, evrensel olarak, siyasette istismar edilmeye çok açıktırlar. *** Dinin siyasette kötüye kullanılması açısından, Yahudilik de Hıristiyanlık da Müslümanlık da politikacıların en sevdikleri istismar konuları arasındadır. Siyasette din istismarı, derhal mezhep ayrımlarının da öne çıkmasına ve sadece dinler arasındaki değil, mezhepler arasındaki düşmanlıkların da siyaseti belirleyen yıkıcı etkilerine yol açar: Tarihsel düşmanlıklar, ilkel dürtüler devreye girer, ayrımcı, dışlayıcı, düşmanlaştırıcı “kimlik siyaseti”, eşitlikçi ve özgürlükçü “demokratik siyaseti” sahneden kovar, toplumların barış içinde birlikte yaşama iradesini yok eder. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demokratik rejimin altını oyabilecek olan bir başka süreç “milliyetçilik” açısından görülür: Milliyetçilik ideolojisi ülkenin bağımsızlığı anlamında ve öteki milliyetlerle, özellikle de büyük güçlü ülkelerin ve komşuların milliyetçilik duygularıyla eşitlik bağlamında, demokratik olarak kullanıldığı zaman asla sorun olmaz; hatta yararlı olur. Ama bu ideoloji, bütün kimlikçi ideolojilerin kötüye kullanılması örneklerinde görüldüğü gibi başka kimlikleri reddeden, reddetmekle de kalmayıp düşmanlaştıran bir biçimde istismar edilirse, hem demokratik rejimin altını oyar hem de kendi ideolojisinin mukaddesliğine zarar verir. *** Türkiye Cumhuriyeti’nin kuruluş tarihi ve demokratik rejiminin siyasal gelişmesi açısından: Osmanlı İmparatorluğu’nun işgal edilmesine karşı kazanılan İstiklal Savaşı, Padişahlıktan Cumhuriyete geçiş yani Türkiye Cumhuriyeti’nin kuruluşu, Din-Tarım Toplumu’ndan Kentsel-Endüstriyel Topluma evrim için uygulanan Atatürk Devrimleri, özetle “Cumhuriyet Devrimi”, “Atatürkçülük” veya “Kemalizm” adı altında ideolojik bir bütünlüğe sahiptir. Bütün büyük devrimci ideolojiler gibi, Atatürkçülük de kendi içinde hiziplere bölünmüş, farklı görüşlere kaynaklık etmiş ve elbette çeşitli tartışmalara konu olmuştur. Tarihsel, siyasal, toplumsal, ekonomik ve kültürel anlamda Atatürkçülük: Temel hak ve özgürlükleri her kimlik ve her vatandaş için eşit kabul eden... Bu eşitliğin önkoşulu olan “Bağımsız, Demokratik, Laik ve Sosyal Hukuk Devleti” kavramına dayalı... Din-Tarım Toplumu yapısını Kentsel-Endüstriyel yapıya taşıyan ve şimdi Bilişim Toplumu’na uyum sağlamak hedefine yönelen... Devrimci bir ideolojidir. Bu ideoloji, akıl ve bilim yoluyla ülkeyi insanlık tarihinin en ileri aşamasına taşımak amacına sahiptir; “kesintisiz devrim” ilkesiyle bu hedefe kitlenmiştir. *** Mevcut iktidar ülkeyi bugün erişmiş olduğu tarihsel aşamadan daha geriye, Din-Tarım Toplumu aşamasına geri götürmeye çalışan bir yönetimdir. Laiklik karşıtlığını toplumu geriye doğru dönüştürme siyasetinin ana ekseni yapmıştır. Cumhuriyet Devrimi’ne, Atatürkçülüğe, Demokrasiye, Laikliğe, Hukuk Devleti’ne, Sosyal Devlete karşıdır ve bunu açıkça ifade etmekten de çekinmemektedir. Bu iktidarın önünü tarihsel olarak, Demokrat Parti, Milliyetçi Cephe Hükümetleri ve Atatürkçü olduklarını iddia eden ama Atatürkçülüğe en büyük ihanetleri yapan 12 Mart 1971 ve 12 Eylül 1980 askeri darbeleri açmıştır. İdeolojisini Atatürkçü olarak tanımlayan, CHP tarafından milletvekili yapılmış olan, askerlikten ayrılma bir politikacının Mehmet Ali Çelebi’nin, iktidar partisine katılması bu sürecin bireysel düzeydeki bir devamıdır. Üstelik bu katılmasına gerekçe olarak Atatürkçülüğünü kullanması, tarihe, bilime, akla, mantığa aykırı bir davranıştır: Ancak ilkesiz ve çıkarcı bir siyasete, Atatürkçülüğün siyasal menfaat için istismarına bireysel bir örnektir.",https://www.cumhuriyet.com.tr/yazarlar/emre-kongar/ataturkculugun-istismari-1991655
Emre Kongar,Hiçbir devlet kadere ve fıtrata sığınamaz,18 Ekim 2022 Salı,"Devlet, ister “Şahsın Devleti” olsun ister “Halkın Devleti”, vatandaşlarını korumak zorundadır: Her devlet, bütün işyerlerinin, özellikle de kömür madenlerinin, tersanelerin, inşaatların her türlü güvenlik önlemi almasını sağlamakla yükümlüdür. Hiçbir devlet, işyerlerindeki ihmallerin sebep olduğu ölümlerden dolayı Allah’a, kadere, fıtrata, “kader planına” sığınamaz! *** Kömür madenlerindeki iş cinayetlerinin temelinde yatan gerçekleri anımsayalım: 1) Temelde güvenlik ihmalleri yatmaktadır. 2) Güvenlik önlemlerinin ihmali sermayenin kâr hırsının ve denetimsizliğinin sonucudur. 3) Devlet işletmelerinin özelleştirilmeleri, bu ihmalleri yaygınlaştırmaktadır. 4) Sayıştay raporu özelleştirilmelerde hukuka aykırılık saptamıştır: “İhale bittikten sonra ihale şartlarında değişiklik yapılarak ihale şartlarında ve sözleşmede yer almayan bir imkânın işletmeciye tanınmasının rödovansçıya haksız çıkar sağladığı ve bu hususların hukuka aykırı olduğu da aşikârdır.” Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 5) Kömür madenlerindeki grizu patlamaları 2022 teknolojisinin iyi bir drenaj sistemi ile önlenebilir. 6) Madenlerdeki hassas uyarı mekanizmaları ve donanımlı yaşam odaları, ihmal edilen önlemler arasındadır. 7) 41 kişinin ölüme gönderildiği Amasra kömür madeni hakkındaki Sayıştay raporu uyarmış: “2019’da dengelenmiş üretim derinliği -300 metre olmuştur. Bu derinleşme, ani gaz degajı ve grizu patlaması gibi ciddi kaza risklerinin artmasına neden olmaktadır. Çalışılan damarların tamamında gaz içeriklerinin yüksek olduğu, dolayısıyla degaj kapasitelerinin de yüksek olduğu, arıza zonlarında riskin daha da arttığı bilinmektedir. Müessese ocaklarında ilgili mevzuat hükümlerinin yanı sıra ‘Kurum Degaj Yönergesi’ hükümlerinin titizlikle uygulanması gerekmektedir.” 8) Particilik, kayırmacılık ve liyakatsizlik her yerdedir: Kozlu’da sekiz işçinin öldüğü maden kazası davasında 3 yıl 4 ay ceza almış olan Kazım Eroğlu, TTK Genel Müdürü yapılmıştır. *** Peki Erdoğan, “Şahsım Devleti” olarak ne diyor: 1) “Biz kader planına inanmış insanlarız. Kader planına da inandığımız için bunun ne dünü ne bugünü ne de yarını, hiçbir zaman ne yapmayacaktır? Olmayacaktır. Bunlar her zaman olacaktır. Bunu da bilmemiz lazım.” 2) “Adli makamlarımız canımızı ciğerimizi yakan bu elim hadiseyi tüm boyutlarıyla soruşturacak, en ufak bir ihmali dahi karşılıksız bırakmayacaktır.” *** Erdoğan, sekiz yıl önce, 301 madencinin öldüğü 2014 Soma faciasından sonra da 1800’lü yıllardan örnekler vererek aynı şeyleri söylemiş: 1) “Bunlar olağan şeylerdir. Literatürde iş kazası denilen bir olay vardır. Bunun yapısında fıtratında bunlar var. Hiç kaza olmayacak diye bir şey yok.” 2) “Bu kaza en ince ayrıntılarına kadar araştırılacak. Hiçbir ihmalin göz ardı edilmesine izin vermeyiz.” *** Soma faciasına ilişkin davada ne oldu? 1) Soma davasında davayı gören yerel mahkemenin yargıçları değiştirildi. Sonunda sanıklara düşük ceza öngören maddeden ceza verildi. Yargıtay, yerel mahkemenin kararını değiştirdi, ağırlaştırılan cezayı öngören “olası kast” kararı verdi. Fakat Yargıtay’ın bu kararı dört ay yerel mahkemeye gönderilmedi ve sonra Yargıtay üyeleri değiştirilerek beş iş günü içinde bu karar kaldırıldı. Cezalar yeniden indirildi. Ayrıca Soma Davası’nın avukatları Selçuk Kozağaçlı ve Can Atalay, Gezi Direnişi Davası’nda mahkûm edilerek hapse atıldı. *** Rahmetli Yaşar Nuri Öztürk, “Türkiye’yi Kemiren İhanet, Allah’la Aldatmak” adlı kitabında şöyle diyor: “Kur’an, ‘Allah ile aldatılmayın!’ ihtarında bulunmasına rağmen Türk halkı, dinine olan derin saygısı yüzünden Allah ile aldatılıyor.” *** “Kader planı” ve “fıtrat” söylemine ek olarak: AFAD, olayı trafo patlaması olarak ilan etti, sonradan özür diledi. TTK Sayıştay raporunun alıntılanmasını “dezenformasyon” olarak yalanladı. Emniyet Genel Müdürlüğü, patlamaya ilişkin sosyal medyada provokatif içerikli paylaşımlarda bulunduğu değerlendirilen 12 hesap yöneticisinin tespit edilerek adli işlemlere başlandığını duyurdu. *** Bizim için karanlıkta çalışan ve hem iktidarın hem de işverenin ihmallerinden dolayı ölen emekçi evlatlarımız için ağlıyoruz ve isyan ediyoruz.",https://www.cumhuriyet.com.tr/yazarlar/emre-kongar/hicbir-devlet-kadere-ve-fitrata-siginamaz-1993366
Emre Kongar,Hekimlere darbe!,27 Ekim 2022 Perşembe,"İktidarın, özel ahlakı olan meslek mensuplarından hoşlanmadığı bilinen bir gerçek. Türk Mühendis ve Mimar Odaları Birliği TMMOB, Türk Tabipleri Birliği TTB, Türkiye Barolar Birliği TBB, sürekli olarak iktidarın eleştiri, hatta saldırı hedefinde olan meslek odaları. Bu meslek odaları anayasanın korumasında olan kuruluşlar. Çünkü bunlar, eski Selçuklu, Osmanlı geleneklerinden gelen Ahi Evran ahlakını, ahilikten gelen loncaların uygulamalarını, Cumhuriyet Türkiyesi’ne taşıyan, özel meslek ahlakı olan profesyonellerden oluşuyor. Bunların temel görevi, mensuplarının bütün uygulamalarını meslek ahlakı ve kamu yararı açılarından denetlemek. Bu meslek odaları, ülke kaynaklarını kamu yararı yerine, kendi oligarşisinin özel çıkarları için kullanmak isteyen her türlü iktidar uygulamasına karşı çıkıyorlar. Bu çerçevede elbette, Temel Hak ve Özgürlükleri, Demokratik Laik ve Sosyal Hukuk Devletini korumak da asli görevleri arasında görülüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Bu iktidar döneminde doktorlarımıza fiziksel şiddet ve saldırıların oranı çok yükseldi. Gerek devlette gerekse özelde, sağlık personelinin çalışma koşulları çok kötüleşti. Erdoğan’ın “Giderlerse gitsinler” dediği doktorlardan 2020’de 947, 2021’de ise 1405 kişi, yurtdışına yerleşti. 2022’nin ilk yarısında 1171 hekimin yurtdışına gitmek için başvurduğunu belirten TTB Genel Sekreteri Vedat Bulut, “Artık uzman hekimler ve akademisyen hekimler de bu göç kervanına katıldı” dedi. *** İktidar son olarak doktorların muayenehane uygulamalarını sınırlayan bir kararı devreye soktu. Bu konuda CHP Milletvekili Fikret Şahin’in yolladığı mektuptan derlediğim bilgiler şöyle: 1) Serbest çalışan hekimlerin çok büyük bir kısmının özel hastanelerde ameliyat yapmaları engellendi. 2) Kamu kendi hakkını Özel Hastanelere devretti. Bundan sonra Özel hastanelerin kendi binaları dışında muayenehaneleri, poliklinikleri olacak. Bu yönetmelikle özel hastaneler, muayenehanelere çökmüştür. 3) Serbest hekimlik yapanların çalışma özgürlüğü ve hastaların hekim seçme hakkı engellenmiştir. Bu yönetmelik, anayasamızın “Çalışma ve sözleşme hürriyeti” başlıklı 48. Maddesine ve “Sağlık hizmetleri” başlıklı 56. Maddesine aykırıdır. 4) Hekimlerin istekleri şöyle sıralanabilir: -SGK, muayenehanelerle de anlaşma yapmalıdır. -Serbest hekimlerin kamu hastanelerinin ameliyathanelerini kullanmalarına izin verilmelidir. -Serbest çalışan hekimlere, hastalarından isteğe bağlı yüzde 200 muayene fark ücreti alma hakkı tanımalıdır. Dilerim, doktorların mesleklerini icra etme hakları sınırlanmaz ve kısıtlanmaz. *** Tam bu yönetmeliğin tartışıldığı sırada kimyasal silah iddiaları ve bu iddialardan dolayı gözaltına alınan Prof. Dr. Şebnem Korur Fincancı olayı patlak verdi: Fincancı’nın kimyasal silah kullanılması iddialarını dile getirmesi üzerine TTB için birkaç kez “Kapatılmalıdır” diyen MHP Genel Başkanı, TTB Başkanı Fincancı’nın vatandaşlıktan da çıkarılmasını önerdi. Erdoğan da Fincancı’nın dile getirdiği iddialar konusunda şöyle demişti: “Sınır ötesi operasyonlara iftira atan Tabipler Birliği Başkanı ile ilgili yargı harekete geçmiştir... Gerekirse yasal düzenlemeyle bu ismin de değiştirilmesini sağlayacağız... Bu çerçevede ilgili bakanlarımıza Tabipler Birliği başta olmak üzere meslek örgütlerinde yeni yapıya geçilmesine yönelik mevzuat çalışmalarının hızlandırılması talimatını verdik...” Fincancı’nın gözaltına alınma kararına karşı TTB de şu açıklamayı yaptı: “Bir süredir yürütülen linç kampanyasının ardından bugün gözaltına alınan hocamız Dr. Şebnem Korur Fincancı’ya yapılanları asla kabul etmiyoruz. Hocamıza ve örgütümüze sahip çıkarak mücadelemizi sürdüreceğiz!” Dilerim Fincancı hakkında başlatılan süreç, adil ve şeffaf bir evrensel hukuk anlayışı içinde sürdürülür. *** Meslek odaları, meslek ahlaklarını ve kamu yararını, yani ortak yararlarımızı savunmaktadırlar. Onları sahiplenmeli ve korumalıyız.",https://www.cumhuriyet.com.tr/yazarlar/emre-kongar/hekimlere-darbe-1996587
Emre Kongar,Yalan dünyada devrimcilik ve iktidar için tehlike,14 Ekim 2022 Cuma,"“Şahsım Devleti”nin Meclis’ten “kanırta kanırta” geçirmekte olduğu... Medyamızın yanlışlıkla (ama iktidarın doğru niyetini açıklayarak) “Sosyal Medyada Dezenformasyon Yasası” dediği yasa: İktidarın hoşuna gitmeyen gerçekleri haberleştirenleri ve bunu destekleyenleri cezalandırıyor. Bununla da yetinmiyor, iktidarın yalanlarına karşı çıkanları da hapse atıyor. Özetle bu yasayla, iktidarın söylediği yalanlar, ilan ettiği yalan istatistikler, sayılar, oranlar, gerçek kabul edilecek... Bu yalanlar, yani iktidarın dezenformasyonu yalanlanamayacak, gerçekler açıklanamayacak... Üstelik doğru ve gerçek haberler yasaklanacak, doğru ve gerçek haberleri verenler ve hatta bunları beğenenler hapsedilecek. *** Sevgili okurlarım bu yasa, mesleğini dürüstlükle yapan bütün gazetecileri, radyocuları, televizyoncuları, hapis tehdidine rağmen gerçek ve doğru haber veren DEVRİMCİLER haline getiriyor. Bununla da kalmıyor, bütün namuslu, dürüst, yalan söylemeyen, yalanlara karşı çıkan normal vatandaşları da DEVRİMCİ yapıyor. Çünkü George Orwell’in dediği gibi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Bir yalan ve hile devrinde gerçeği söylemek DEVRİMCİ bir davranıştır!” İngilizcesi de şöyle: “In a time of deceit telling the truth is a revolutionary act.” “Şahsım Devleti” rejimi artık insanların düşüncelerini de biçimlendirmeye soyunmuştur: “Siber Suçlarla Mücadele Daire Başkanlığı” adıyla yeni bir “Sosyal Medya Polisi” de kurulmuştur. Devletin ya da liderin belirlediği haberlerin, yorumların dışına çıkanlar... CB İletişim Bşk., RTÜK, BİK, BTK ve CİMER gibi kurumlarla, yalaka medya mensupları ve binlerce trol tarafından, ayrıca bunlara ek olarak uzman polislerce de izlenip yakalanacak... Yakalananlar, denetim altındaki yargı tarafından cezalandırılarak ya itirafçı ve dönek yapılacak ya da parmaklıklar arkasında unutulacak... Devlet düzeninin, kısacası liderin egemenliği ve düşünceleri “kafakarıştırologlar” (İkinci Cumhuriyetçiler, Yetmez ama Evet’çiler) aracılığıyla sağlanacaktır. “Şahsım Devleti” düzenine ilişkin sloganlar şunlardır: SAVAŞ BARIŞTIR. ÖZGÜRLÜK KÖLELİKTİR. CEHALET KUVVETTİR. DİN BİLİMDİR. Tabii bu sloganların tersi de doğrudur: BARIŞ ASLINDA SAVAŞTIR. KÖLELİK GERÇEK ÖZGÜRLÜKTÜR. KUVVET CEHALETTEN DOĞAR. BİLİM DİNDİR. Bu sloganların günümüze yansıyan oksimoron kavramları da şunlardır; herkes bu kavramlarla düşünecek, konuşacak ve yazacaktır: LİBERAL SOLCULUK. STATÜKOCU KEMALİZM. DEVRİMCİ MUHAFAZAKÂRLIK. SİVİL TOPLUM KURULUŞU TARİKAT. İktidar farkında değil ama Meclis’ten geçirdiği bu yasa aslında kendisi için çok büyük bir tehlike oluşturuyor: Çünkü hem klasik medyada hem de sosyal medyada en sert dezenformasyonu kendisi yapıyor: Sağlık Bakanlığı pandemi istatistiklerini saptırıyor... TÜİK enflasyon sayılarını ve oranlarını gerçeğe aykırı olarak yayımlıyor... Adalet Bakanlığı bazı istatistikleri yayımlamaktan vazgeçiyor. İktidar hatta bizzat lider, kendilerinden önce yapılmış işleri kendileri yapmış gibi anlatıyor. Yani iktidarın değişmesine bile gerek yok: Yargı üzerindeki bugünkü iktidar denetimi bir an gevşerse veya iddia vicdanlı ve yasalara uyan bir savcı ve/veya yargıca rastlarsa, bugünkü bütün dezenformasyon yapan iktidar sorumluları içeri girer. *** DİKKAT: Bu yasa bütün dürüst, namuslu insanları ve gazetecileri DEVRİMCİ... İktidar adına gerçekleri saptıran bütün bürokratları SANIK... Yapıyor!",https://www.cumhuriyet.com.tr/yazarlar/emre-kongar/yalan-dunyada-devrimcilik-ve-iktidar-icin-tehlike-1992004
Emre Kongar,Şerefli medya,20 Ekim 2022 Perşembe,"Türk Dil Kurumu, “Şeref” için şu tanımları yapmış: 1. Başkasının, birine gösterdiği saygının dayandığı kişisel değer, onur. 2. Toplumca benimsenmiş iyi şöhret. Şeref ya da onur sözcükleri aslında saygıya dayanır... Başkalarının veya toplumun bir kişiye ya da bir kuruma bakışını belirler... Saygı ve güven ifade eder... Bütün bu nedenlerle de “Bir insanın ya da bir kurumun erişebileceği en yüce makam olan güvenilirlik” temeline dayalıdır. *** Şeref ya da onur zaman içinde çok zor kazanılır ama çok kolay kaybedilir: Bir insanın ya da bir kurumun bütün hayatı boyunca yaptığı söylem ve eylemler onun şerefini/onurunu oluşturur... Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Ama tek bir tutarsızlığı, tek bir korkaklığı, tek bir suskunluğu ya da eylemsizliği, bu şerefi/onuru bir anda zedeler veya yok eder. Hele bu tutarsızlık veya korkaklık, para, makam, mansıp gibi çıkarlar için yapılmışsa şerefsizlik çok daha keskin biçimde görülür! *** Ben “Şeref” sözcüğü ile birlikte “Haysiyet” kelimesini de kullanmayı severim: Genellikle “Sandık başında, oy kullanırken kişiliğinize, şerefinize ve haysiyetinize sahip çıkınız” gibi cümleler kurarım. TDK, “Haysiyet” sözcüğünü şöyle tanımlıyor: 1. Değer, saygınlık, itibar. 2. Özsaygı. Görüldüğü gibi “Şeref” başkalarının sizin hakkınızdaki düşüncesine bağlıyken, “Haysiyet” sizin kendi şerefiniz hakkındaki yargınızdır. Şerefsiz insan ya da kurum genellikle haysiyetsizdir de... Çünkü her insan ya da kurum, şerefini/onurunu yitirmesine yol açan söylem ve eylemlerinin anlamını ve bunların sonuçlarını bilir ve bunlara katlanmayı göze aldığı için bunları söyler ve yapar! *** Radyo ve Televizyon Üst Kurulu, RTÜK Üyesi İlhan Taşcı sosyal medya hesabından yaptığı paylaşımda, TELE1 ekranının üç gün süreyle karartılacağını açıkladı. TELE1’e 1 yıl içerisinde 2 kez 6112 sayılı yasanın 8/1/b bendindeki “dil, din, ırk ayrımı gözeterek yayın yaptığı” gerekçesiyle, ekran karartma cezasının verilmesi, üçüncü bir cezada kanalın toptan kapatılması sonucunu doğuruyor. RTÜK bu kararını, TİP Milletvekili Sera Kadıgil’in “Diyanet bu haliyle siyasal İslamcı gereçtir” eleştirisine dayandırmış. Bu ceza haksız ve hukuksuz olmasının yanında sadece TELE1’i ilgilendiren değil, Türkiye’deki ifade özgürlüğüne indirilmiş bir darbe olarak Demokratik Rejimi de katleden bir karardır. Amaç, seçimlere giderken gerçeklerin duyulmasını engellemektir... Ayrıca artık iktidarın siyasal destekçisi haline gelen Diyanet İşleri Başkanlığı’nı eleştirilemez bir konuma yükseltmek de amaçlanmaktadır. *** TELE1 televizyon kanalı, “şerefli ve haysiyetli” bir kanaldır: Gerçeklerin, farklı siyasal ve ideolojik görüşlerin ekrandan yansıtılmasından vazgeçmeyecektir! Atatürk’ün kurduğu ve İsmet İnönü’nün Çok Partili Düzen’e geçirerek bugünkü yöneticilere o koltuklarda oturma olanağını veren Türkiye Cumhuriyeti’ne inanmaktadır. RTÜK’ün bu kararına karşı da Demokratik Hukuk Devleti bağlamında direnecek ve mücadele edecektir. Nitekim bu mücadelesi sonunda Danıştay 13. Dairesi, RTÜK’ün aynı maddeden verdiği eski bir cezayı “Kurulun basın özgürlüğüne yapılan müdahalesinin demokratik bir toplumda gerekli olmadığı” gerekçesiyle iptal etmiştir. *** Zaman, bütün kişi ve kurumların “Şeref ve Haysiyetlerine” sahip çıkmaları zamanıdır: Ülkemizdeki bütün Demokratik, Laik ve Sosyal Hukuk Devleti’ne bağlı olan kişilerin, kurumların, özellikle de medyanın ve siyasal partilerin, TELE1’e destek vereceğine... Ve bu zorlama kararın da “Demokratik ve Laik Sosyal Hukuk Devleti” bağlamında iptal edileceğine inanıyorum.",https://www.cumhuriyet.com.tr/yazarlar/emre-kongar/serefli-medya-1994122
Emre Kongar,Adalet ve ölüm!,16 Ekim 2022 Pazar,"Adaletsizlikler, haksızlık ve hukuksuzluklar devam ederken Amasra’daki maden ocağı patlamasında kırk evladımızın şehit olduğu haberi, yeniden yüreklerimizi dağladı. Soma’daki faciada yitirilen 301 şehit madenci ve ilgili mahkeme sürecindeki haksızlık ve hukuksuzluk iddiaları, oradaki işçimize atılan tekme fotoğrafıyla belleklerimize kazınan trajik yerini korurken... Bu yeni kaza, hak, hukuk ve adalet kavramlarının insan yaşamındaki yerini bir kez daha irdelememize yol açtı: Hak, hukuk ve adalet kavramları sadece yargı süreçlerinde değil, madenlerde, inşaatlarda, tersanelerde meydana gelen kazalardaki ihmaller açısından da öne çıkıyor. Madenlerde ve bütün işyerlerinde devletin koyduğu güvenlik kuralları, insan hayatını ilgilendirdikleri için, ödünsüz uygulanmalıdır... Ve bu da bir hak, hukuk ve adalet sorunudur! *** Elbette madenlerdeki, işyerlerindeki ihmaller kadar, cezaevlerindeki ihmaller de insan yaşamını tehdit ediyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birinci Silivri Trajedisi zamanında hayatını kaybedenler arasında hemen aklıma gelenler: Kuddusi Okkır, Kaşif Kozinoğlu, İlhan Selçuk, Murat Özenalp, Türkan Saylan, Ali Tatar. Şimdi de cezaevlerinde, ölümcül kalp ve kanser hastalıklarıyla, yaşlılıkla ve demans hastalıklarıyla mücadele edenler, lohusalar, hamileler, çarptırıldıkları cezaların haklılığı-haksızlığı bir yana, yaşam kavgası verenler var. Cezaevlerindeki mahkûm ve tutukluların özgürlükleri de olmadığı için sağlık sorunları belki de dışarıdakilerin sağlık sorunlarından bile önemlidir... Çünkü kendilerini sahiplenecek, onlarla ilgilenecek devletten, devlet görevlilerinden başka bir güvenceleri yoktur. *** Hiçbir haksızlık, hukuksuzluk ve adaletsizliği kanıksamamak gerek: Aysel Tuğluk, Osman Kavala, Selahattin Demirtaş gibi simge haline gelmiş olanların durumları... Gezi Direnişi mahkûmları... 28 Şubat mahkûmları... Bu ve benzeri davalardaki haksızlık, hukuksuzluk ve adaletsizlikler... Tüm içeride yatanların sağlık sorunları... Unutulmamalı. Nitekim Gezi Direnişi mahkûmları için adalet nöbeti tutuluyor ve protestolar dile getiriliyor... Hastalar için sosyal medya kampanyaları düzenleniyor... Ama bunlar iktidarın denetiminde olan medyada yer bulamıyor. *** Bu sorunlar yaşanırken ve tam bunların çözümlerine ilişkin umutların bağlandığı seçimlere gidilirken, medyaya sansür niteliği taşıyan bir yasa Meclis’ten geçti. Türkiye Gazeteciler Cemiyeti, yasanın hedefini şöyle eleştirdi: “İktidarın gizlediği, değiştirdiği... Sağlık meslek örgütlerinin açıkladığı Covid gibi halk sağlığını etkileyen salgın hastalıklara dair veriler... Ekonomistlerin açıkladığı enflasyon oranları... Maden kazaları... Şirketlerin neden olabileceği çevre kirlilikleri... Ya da suç örgütü liderlerinin açıklamalarının haberleştirilmesi... Halkı yanıltıcı olarak tanımlanacaktır.” Ama biz elbette yılmayacağız, dürüst ve doğru haber vermekten, yorum yapmaktan vazgeçmeyeceğiz! *** Haksızlık, hukuksuzluk ve adaletsizlikleri vurguladığım bu yazılar bağlamında görülmesi gereken bir başka sorun, hiç kuşkusuz, bilime, üniversitelere yapılan baskılardır. Boğaziçi Üniversitesi öğretim üyeleri, yapılan baskıları protesto ederken “Bugün 14 Ekim Cuma. Nöbetimizin 439., direnişimizin 649. günündeyiz” diye başladıkları uzun bir bildiri yayımladılar. Bildirileri şöyle bitiyordu. “Bizler her iş günü her öğlen bu meydanda toplanıyor, rektörlüğe sırtımızı dönüyor, gayri meşru yönetimin demokratik olmayan uygulamaların hiçbirini kabul etmediğimizi, ilkelerimizden vazgeçmeyeceğimizi söylüyoruz. Kamuoyuna ilkelerimizin arkasında olduğumuzu, insan haklarına, bilimsel düşünceye saygılı, demokratik bir üniversite ortamı kurulana kadar bu direnişten vazgeçmeyeceğimizi yeniden ve ilk günkü kararlılığımızla duyurur, bu mücadeleyi öğrencilerimize, mezunlarımıza, tüm topluma olan borcumuz olarak gördüğümüzü ifade etmek isteriz. Türkiye’de özgür, özerk, demokratik ve katılımcı ilkelere dayalı bir üniversite ideali gerçekleşene kadar, Kabul Etmiyoruz, Vazgeçmiyoruz. *** Kahrolsun istibdat... Yaşasın hürriyet!",https://www.cumhuriyet.com.tr/yazarlar/emre-kongar/adalet-ve-olum-1992680
Emre Kongar,"Demokrasi, laiklik ve dindar-dinci farkı-2",03 Kasım 2022 Perşembe,"Değerli okurlarım Türkiye’de en çok yozlaştırılan, yıpratılan, içi boşaltılan kavramların başında laiklik gelir. Özellikle dine dayalı siyaset yapanlar yani (dindarlar değil) dinciler en şiddetli laiklik karşıtlarıdır. Üstelik bunlar, daha kavrama bile inmeden, terim üzerinden saptırmaya başlarlar: Örneğin İslamcıların yazdığı bazı sözlüklerde laiklik “din karşıtlığı”, “dinsizlik” olarak tanımlanmıştır. Oysa laiklik, din karşıtlığı ya da dinsizlik değildir: Tam tersine, laiklik, bütün dinleri, mezhepleri ve ateistler de dahil her türlü inancı ve inançsızları koruyan bir devlet ilkesidir. Demokratik Devlet, bütün vatandaşlarına, din, mezhep, ırk, dil, cinsiyet farkı olmaksızın eşit davranmak zorundadır. Bu eşitlik ancak laiklik ilkesi ile sağlanabilir. Dolayısıyla her Demokratik Devlet, laik olmak zorundadır: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Her laik devlet demokratik olmayabilir, ama her Demokratik Devlet, vatandaşlarına eşit davranmak için, laik olmak zorundadır. Laikliği saptırmak isteyenler, “Birey laik olmaz, devlet laik olur” diye yanlış bir iddiayı da öne sürerler. Oysa laik devletten yana olan her birey laik olarak kabul edilir. Aynen demokratik devletten yana olan her bireyin demokrat olarak kabullenilmesi gibi. Örneğin, bir Budist, bir Yahudi, bir Hıristiyan bir Müslüman, ya da bir ateist devletin laik olmasından yanaysa, laik kabul edilir... Pek çok inanç sahibi olan dindar kişi, laik devletten yana oldukları için laiktir. *** Laiklik, bazılarının savunduğu gibi SADECE din ve devlet işlerinin birbirlerinden ayrılması demek değildir: Laik devletin, din ve devlet işlerini ayırmasının yanında iki önemli görevi daha vardır: Birinci olarak, çoğunlukta olan inanç sahiplerinin, bu inançta olmayan vatandaşlara baskı yapmasını engellemekle, bütün inanç sahiplerini (ve elbette inançsızları da) ÇOĞUNLUK BASKISINA KARŞI KORUMAKLA yükümlüdür. İkinci olarak, Allah adına, peygamber adına, din adına, piskoposlar, papazlar, rahipler, şeyhler, şıhlar, mollalar, hocalar tarafından, insanlara inançlarını nasıl yaşayacaklarına, özel yaşamlarını nasıl düzenleyeceklerine ilişkin BASKI YAPILMASINI DA ÖNLEMEKLE yükümlüdür. *** Şimdi de dinci ile dindar arasındaki farkları görelim: Dinci, başkalarının inançlarına saygısızdır, kendi inancından olmayanları düşman sayar. Dindar, başkalarını inançlarına da kendi inancına istediği saygıyı gösterir. Dinci Demokratik Rejim düşmanıdır. Dindar Demokratik Rejim düşmanı değildir. Dinci Laik Devlet düşmanıdır. Dindar Laik Devlet düşmanı değildir. Dinci için siyaset, sadece din açısından önem taşır... Dindar için siyaset, bağımsızlık, demokrasi, adalet, eşitlik, özgürlük gibi kavramları da içerir. Dinci için din, siyasetin temel aracıdır. Dindar için din, siyasette araç olarak kullanılmaz. Dinci devletin, kendi dininin esaslarına göre örgütlenmesini ve işlemesini bekler. Dindar devletin din esaslarına göre örgütlenmesini ve işlemesini beklemez. Dinci farklı inanç ve düşünce sahiplerinin “katlini vacip görür”... Dindar için, tüm inanç sahipleri ve hatta inanmayanlar bile saygındır. Dinci nefret ve kin doludur... Dindar sevgi doludur. Dinci katıdır, bağnazdır, peşin yargılıdır... Dindar hoşgörülüdür. Dinci işine gelirse şiddeti destekler... Dindar her durumda, kesinlikle şiddete karşı çıkar. Dinci ne kul, ne insan, ne de vatandaş olarak makbuldür... Dindar hem kul, hem insan, hem de vatandaş olarak makbuldür. *** ÖZETLE: DİNCİ, DEMOKRATİK VE LAİK SOSYAL HUKUK DEVLETİ DÜŞMANIDIR... DİNDAR, DEMOKRATİK VE LAİK SOSYAL HUKUK DEVLETİ DÜŞMANI DEĞİLDİR.",https://www.cumhuriyet.com.tr/yazarlar/emre-kongar/demokrasi-laiklik-ve-dindar-dinci-farki-2-1999056
Emre Kongar,Kimlik tartışmaları ve sağlık hizmetleri,25 Ekim 2022 Salı,"İktidar son zamanlarda, Anayasa’ya aykırı olarak, insanların etnik kökenleriyle de uğraşmaya başladı. Oysa, bir iktidarın en önemli görevi, toplumdaki fırsat eşitliğini sağlamak için sağlık ve eğitim hizmetlerini herkese ücretsiz olarak sağlamaktır. Bu hizmetlerde başarısız olan iktidarlar, başarısızlıkları gizlemek, yolsuzlukları saklamak için Demokratik Rejim’in altını oyan, Anayasa aykırı “kimlik politikalarına” başvururlar. *** CHP Balıkesir Milletvekili Dr. Fikret Şahin, devlet hastaneleri ile ilgili yolsuzluk iddiaları konusunda aşağıdaki bilgileri iletti: Şehir Hastanelerinin Yatırım Maliyeti: 10.2 milyar dolar. 25 yıllık garanti ödeme: 82.5 milyar dolar. Verilen garantiler nedeniyle şehir hastaneleri en az sekiz kat pahalıya mal olmaktadır, döviz arttıkça maliyet de artmaktadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kamu Özel İşbirliği (KÖİ) modeliyle planlanan toplam 18 şehir hastanesi bulunmaktadır. 18 şehir hastanesinin 14’ü halen hizmette (Ankara Etlik Şehir Hastanesi Dahil) 4’ü inşaat halindedir. Ankara Etlik Şehir Hastanesi’nin inşaat maliyeti 1 milyar 166 milyon 532 bin 190 dolardır. Ama AKP tarafından verilen Garanti medeniyle en az 9 milyar 682 milyon 215 bin 600 dolar ödenecektir. *** Dr. Fikret Şahin devam ediyor: Pandemi sonrası, Vatandaşlar Kamu Hastanelerinden randevu almakta, tetkik, tedavi ve operasyonlarını yaptırmakta büyük zorluklar yaşıyor... Ekonomik sıkıntılar nedeniyle vatandaşların kamu hastanelerine başvuruları artarken hekimlerin kamu hastanelerinden istifaları devam etmekte ve her geçen gün kamu hastaneleri boşalmaktadır... Bu durumda vatandaşlar ciddi sağlık sorunlarının çözümünü, paraları varsa, Özel Hastanelerde arıyorlar. AKP’nin iktidara geldiği 2002 yılından 2020 yılına kadar geçen 18 yıllık sürede Sağlık Bakanlığı’na ait Kamu Hastanelerinin sayısındaki artış yüzde 16 iken Özel Hastanelerin sayısındaki artış yüzde 109... Hastane yatak sayısındaki artış ise Kamu’da yüzde 46 iken Özel Hastanelerde yüzde 184 olmuştur. OECD 2021 yılı sağlık raporunda olduğu gibi Sağlık Bakanlığı 2020 sağlık istatistikleri de Sağlığın Türkiye’de gittikçe Kamu Hizmeti dışına çıktığını göstermektedir... 2003 yılında Akp’nin uygulamaya başladığı Neo-Liberal “Sağlıkta Dönüşüm” programının geldiği nokta “Sağlıkta Çöküş” olmuş, vatandaş sağlık hizmeti alamaz hale gelmiştir: Özel Hastanelerde yüzde 200’e kadar alınan tüm katkı paylarının kaldırılmalı ve Vatandaşların Özel Hastanelerden ücretsiz yararlanması sağlanmalıdır. Özel hastaneler de Merkezi Hekim Randevu Sistemine (MHRS) dahil edilmelidir. Ayrıca hasta yoğunluğunun yüksek olduğu illerde Özel Hastanelerin bir kısmının kamulaştırılması da düşünülebilir. *** Dr. Şahin son olarak şu önlemi önermektedir: “Muayenehaneler de Sosyal Güvenlik Sistemi (SGK) içine alınarak vatandaşın muayenehanelerden ücretsiz yararlanması sağlanmalıdır.” Oysa iktidar 6 Ekim’de bir Yönetmelik değişikliği ile hekimlerin özel muayenehane açabilmesi için bir hastane ile anlaşması şartını getirmiştir. *** Bu yeni yönetmelik serbest çalışan doktorlar cephesinde bir isyana yol açtı: Çeşitli doktor dernekleri art arda sosyal medyada bu yönetmeliği protesto eden bildiriler yayımlamaya başladılar. Doktorlar “Muayenehanelere darbe indiren düzenlemeler kabul edilemez. Derhal vazgeçin” dediler... Türk Tabipleri Birliği “Hekimler, sermaye kıskacına alınamaz” sloganıyla birçok kentteki tabip odaları ile birlikte eylemler yaptı. *** Eğitim hizmetleri çağ gerisine, sağlık hizmetleri de “müşteri” anlayışına mahkûm edilirken iktidar bu başarısızlıkları ve yolsuzlukları örtbas etmek için politikacıların ve siyasal liderlerin etnik kimlikleri üzerinden kışkırtmalar yapıyor... Bu oyuna gelmemek gerek!",https://www.cumhuriyet.com.tr/yazarlar/emre-kongar/kimlik-tartismalari-ve-saglik-hizmetleri-1995856
Emre Kongar,RTÜK’e karşı yükselen demokratik isyan!,21 Ekim 2022 Cuma,"İktidarın maşası haline gelen Radyo Televizyon Üst Kurulu RTÜK’ün TELE1 televizyon kanalına verdiği ceza, ülkedeki özgürlük haykırışlarının yaygınlaşmasına yol açtı. Çünkü bu ceza ne münferit (bireysel) ne de rastlantısal (tesadüfi) bir olaydı: Demokratik Rejimi yok etmeyi, toplumu karanlığa gömmeyi amaçlayan bir stratejinin önemli bir adımıydı. *** CHP’nin Genel Başkanı Kemal Kılıçdaroğlu, Twitter hesabından şöyle dedi: “Saray talimatıyla RTÜK, bir kez daha basın özgürlüğüne, çoksesliliğe darbe vurdu; bağımsız, ilkeli yayıncılık yapan TELE1 ekranlarını kararttı... Ne yaparlarsa yapsınlar, daima bağımsız medya ile dayanışma içinde olacağız, gerçeklerden korkan bu karanlık zihniyete son vereceğiz.” HDP Eş Genel Başkanı Mithat Sancar dayanışma mesajında özetle, “İktidar güç kaybettikçe zorbalığı artırıyor, bizler yanınızdayız” dedi. TKP Genel Sekreteri Kemal Okuyan desteğini özetle, “TELE1 üzerinde estirilen terör işe yaramayacak” diyerek dile getirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP Grup Başkanvekili Özgür Özel Diyanet ile Siyasal İslam ilişkisine değindi ve RTÜK Başkanı’nın görevden alınmasını önerdi: “Bu herhangi bir ceza değil. Siyasal İslamcı bir gereçtir bu haliyle Diyanet demek. Şu anda bir yetki aşımı aşamasına gelmiş RTÜK. Meclis kendi iradesine sahip olsa RTÜK Başkanı görevinden geri çekilmelidir, RTÜK’teki görevinden alınmalıdır.” CHP Grup Başkanvekili Engin Altay da özetle kararlı bir direniş iradesini dile getirdi: “TELE1’in yılmayacağını biliyorum. TELE1’in bu tür cezalarla geri adım atmayacağını biliyorum. TELE1 ve benzeri kanalların da özgür gazetecilik yapması tarihe ve topluma karşı bir görevdir.” CHP Grup Başkanvekili Engin Özkoç da özetle seçim dönemine girilmesine işaret etti: “Seçimlere 8 ay kala gerçekleri konuşan, doğru haber yapan bir kanalın karartılıyor olması ancak demokrasiyle yönetilmeyen ülkelerde söz konusu olabilir.” CHP Genel Başkan Yardımcısı Veli Ağbaba RTÜK için “Ucube Kurum” dedi: “RTÜK denilen, Saray’ın talimatları ile hareket eden ucube kurum, bağımsız bir kanala ceza veriyor. TELE1’in yanında olduğumuzu ifade edelim. Her zaman TELE1’in yanındayız; yayın anlayışının yanındayız.” Saadet Partisi Sözcüsü Birol Aydın özetle şöyle dedi: “Bir ülkede medyanın en büyük patronu iktidarsa başka sorundan bahsetmeye gerek yok. Seçime giderken iktidar kendine muhalif olan tüm sesleri durdurmak istiyor.” İYİ Parti milletvekili Ahat Andican özetle şunları söyledi: “RTÜK, bir sansür kılıcı ve yargıç, infaz memuru olarak görev yapıyor. Özellikle TELE1 de bu baskının önde gelen kurbanlarından birisi haline dönüştü. Bu tip kapatmalarla TELE1’in sesini kısmaları mümkün değil. Daha önce yapılan cezalandırmalara da boyun eğmedi TELE1.” *** Elbette medya mensupları da sessiz kalmadılar. Örneğin, pek çok tepkiden birini dile getiren değerli gazeteci, televizyoncu, Sözcü yazarı Uğur Dündar da özetle şunları söyledi: “Bu tür kararlar faşizan kararlar. Bu tür kararları alan iktidarlar genelde seçmenin desteğini kaybetmeye başladıklarında bu tür operasyonlara yönelirler. TELE1’e öteden beri yapılan haksızlıkların geldiği son nokta burası. Dilerim yargı bu kararı çok ağır sonuçlar vermeden engeller.” Cumhuriyet Genel Yayın Yönetmeni Arif Kızılyalın benim Twitter mesajımı benimseyerek tekrar yayımladı: “Zaman, bütün kişi ve kurumların ‘Şeref ve Haysiyetlerine’ sahip çıkmaları zamanıdır: Demokratik, Laik ve Sosyal Hukuk Devleti’ne bağlı olan kişilerin, kurumların, özellikle de medyanın ve siyasal partilerin, TELE1’e destek vereceğine inanıyorum!” Hürriyet Genel Yayın Müdürü Ahmet Hakan da sütununda “TELE1’in fişini çekmek AKP’nin oylarını birkaç puan düşürür” diye yazdı. *** Siyasal partiler ve Sivil Toplum Örgütleri de dünden itibaren TELE1’in önünde basın açıklamaları yaparak desteklerini göstermeye başladılar. Sol Parti’nin TELE1’e yaptığı dayanışma ziyaretinde Alper Taş özetle şöyle konuştu: “TELE1’in susturulması hepimizin susturulması demektir. Toplumun susturulması demektir. TELE1’i susturarak direncimizi kırmak istiyorlar. Seçimlere doğru biz de halkın öz gücünü örgütleyeceğiz. Bilsinler ki TELE1’i karartamazlar, gerçek mutlaka kazanır. Özgürlük mutlaka kazanır. Adalet mutlaka kazanır. TELE1 yayın çizgileriyle adını tarihe onurla yazdırdı.” Sol Parti’nin ziyaretinde kalabalığın “TELE1 yalnız değildir” ve “TELE1’in sesi susturulamaz” haykırışları duyuldu. Tüm Emekliler Sendikası İstanbul Şubesi mensuplarının da TELE1’e yaptıkları ziyarette, “TELE1 yalnız değildir”, “Halkın sesi susturulamaz”, “Özgür basın susturulamaz”, “Gün gelecek devran dönecek, AKP halka hesap verecek” sloganları duyuldu. *** Bu arada RTÜK hakkında TBMM’de de bir araştırma önergesi verildi. Bu önerge üzerinde konuşan CHP milletvekili Utku Çakırözer özetle “RTÜK yargısız infaz yapmakta. Aslında bu ceza hepimizin haber alma özgürlüğümüze darbe” dedi. Ben tam yazımı bitirirken bu önerge iktidarın oylarıyla reddedildi. *** Bu yazı yazılırken tepkiler devam ediyordu: Toplum artık tüm Demokratik kurumlarıyla baskılara isyan ediyor ve Anayasa’ya uygun olan Demokratik Direniş yollarına başvuruyor!",https://www.cumhuriyet.com.tr/yazarlar/emre-kongar/rtuke-karsi-yukselen-demokratik-isyan-1994479
Emre Kongar,GAMER nedir?,04 Kasım 2022 Cuma,"Emniyet Genel Müdürlüğü, “Kirli parayı yani milyar dolarları, yani uyuşturucu paralarını Türkiye’nin cari açığının finansmanında kullandılar” açıklamasını yaparak siyasal iktidarı eleştiren Kılıçdaroğlu hakkında, “Yanıltıcı bilgiyi alenen yaymak” suçlaması ile dava açılmasını istedi. Demokratik, Laik ve Sosyal Hukuk Devleti’ni koruyan tarafsız yargı ve güvenlik kurumlarının, iktidardaki bir partinin taraftarı olarak Ana Muhalefet Partisi’nin siyasal eleştirilerine karşı tavır alması çok sorunlu! Böylece Sansür Yasası’nın en tartışmalı ve zaten Anayasa’ya aykırılık iddiasıyla Mahkeme’ye götürülmüş olan maddesinin ilk uygulaması da en tartışmalı biçimde ortaya çıkmış oldu. *** TÜİK’e göre Ekim ayında yıllık enflasyon yüzde 85.51 oldu. ENAG’a göre ise yıllık enflasyon oranı yüzde 185.34. TÜİK’in ÜRETİCİ FİYATLARI’na göre hesapladığı yıllık enflasyon ise 157.69 olarak ilan edildi. TÜİK’in bu oranlara göre, (araya zaman farkını koysanız bile) perakendeci satıcılar, üreticiden pahalıya aldıkları malları, tüketiciye, zararına, yani daha ucuza satıyorlarmış gibi mantıksız bir sonuç çıkıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Zaten Selçuk Geçer gibi uzmanların TELE 1’de ifade ettiği üzere, gıda maddeleri, ulaşım, ısınma gibi zorunlu harcama kalemleri açısından toplumun hissettiği enflasyon yüzde 300 dolayında. *** Bu arada, Türkiye, enflasyonla mücadele için faiz oranlarını düşürürken, Avrupa ülkelerine paralel olarak, ABD Merkez Bankası da, enflasyonla mücadele için, politika faizini 75 baz puan daha artırdı ve oranı yüzde 4’e yükseltti. *** Peki, GAMER nedir? Tam seçime giderken onu ele almamızın önemi ve anlamı nedir? GAMER “Güvenlik ve Acil Durumlar Koordinasyon Merkezi” demek. Erdoğan 2019 senesinde İçişleri Bakanlığı’na bağlı özel bir istihbarat ve eşgüdüm merkezi kurmuş. 18.04.2019 tarihli Anadolu Ajansı haberine göre Resmi Gazete’de yayımlanan CB Kararnamesi ile GAMER’in görev ve yetkileri şöyle belirlenmiş: Doğa, insan ve teknoloji kaynaklı acil durumlarda ortaya çıkabilecek her türlü güvenlik riskinde, güvenlik odaklı olarak İçişleri Bakanlığı merkez birimleri, bağlı kuruluşlar, valilikler, mahalli idareler, diğer bakanlıklar, kurum ve kuruluşlar, özel sektör ve sivil toplum kuruluşları arasında koordinasyon ve işbirliğini sağlamak. Güvenlik ve güvenlik kaynaklı acil durumlarda bütünleşik bir yönetim anlayışıyla olay öncesi, sırası ve sonrasında yürütülecek faaliyetlerin yer aldığı acil durum planlamasını yapacak veya yaptıracak, buna ilişkin uygulama tedbirlerini almak. Sivil Savunma ve Seferberlik Hizmetlerine ilişkin ilgili mevzuatla İçişleri Bakanlığı’na verilen görevleri yerine getirmek. Bakan tarafından verilen diğer görevleri de yapmak. GAMER’in çalışma usul ve esasları, İçişleri Bakanlığı’nca çıkarılacak yönetmelikle düzenlenecek. İllerde kurulan İl Sosyal Etüt ve Proje Müdürlükleri, GAMER’in görevlerinin yerine getirilmesine ilişkin çalışmaları da yürütecek. Peki bu konuyu ben niye şimdi gündeme taşıyorum? Çünkü Erdoğan 1 Kasım’da Polis Akademisi’nde yaptığı konuşmada şöyle dedi: “Potansiyel tehditleri belirlemek ve vakitlice tedbir almak için risk analizine yönelik çalışmaları artırıyoruz. Güvenlik Acil Durum Merkezi GAMER’i bu amaçla yapay zekâ destekli sistemlerle güçlendiriyoruz. Plaka ve yüz tanıma gibi modern sistemlerden de yararlanarak bu ülkede hiçbir suçlunun sokağa adım atamayacağı bir sistemi ülke geneline yaygınlaştırıyoruz. ‘Türkiye’nin verisi Türkiye’de kalmalı’ anlayışıyla veri güvenliği konusunda yerli ve milli çözümler üretiyoruz.” *** Dilerim GAMER, seçim güvenliği açısından da, Demokratik Laik Ve Sosyal Hukuk Devleti’nin korunmasına yardımcı olur.",https://www.cumhuriyet.com.tr/yazarlar/emre-kongar/gamer-nedir-1999417
Emre Kongar,Laiklik ve dindar-dinci farkı,01 Kasım 2022 Salı,"Erol Manisalı’yı da sonsuza uğurladık: Çok üzgünüm. Cumhuriyet Manisalı için çok güzel bir anma sayfası yapmıştı; hazırlayanları tebrik ve emeği geçenlere teşekkür ederim. *** Medyaya el koyan iktidar, ifade özgürlüğünü ihlal eden bu yozlaştırıcı baskılarının mali ve ekonomik bedelini de ülkenin yeşilini katlederek halka ödetmek istiyor: Doğan medyasının baskı altında Demirörenlere satışını, devlet bankalarından verilen kredilerle sağlayan iktidar, bu kredi geri ödenemeyince bunun karşılığında ipotek edilen yeşil alana konut inşa ederek borcu ödetmeye çalışıyor. Bu satırların yazıldığı sırada, mahkemenin durdurma kararına rağmen iş makineleri (iddiaya göre) valiliğin (belki de kaymakamlığın) kararıyla Göktürk’teki yeşil alan kıyımına devam ediyordu. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülkemizdeki bütün hukuk dışı uygulamaların, doğa, yeşil, tarih ve kentsel arsa yağmalarının sorumlusu bu siyasal iktidardır. Bu siyasal iktidarı seçimlerde değiştirme umutları ise Demokrasiye inanmış olan partilerin kurdukları ve kuracakları Demokratik İttifaklara bağlıdır. Bu ittifakların ilki ve en genişi görülen Altılı Masa ise demokrasi ve laiklik konularında aralarında çelişki olan partilerin, demokrasi uğruna bir hayli zorlanan bir işbirliğini yansıtmaktadır. Bunun son örneği, Saadet Partisi Genel Başkanı Temel Karamollaoğlu’nun yeniden Genel Başkan seçildiği Sekizinci Genel Kongre’de yaptığı konuşmada ortaya çıkmıştır: “Ülkemiz, sağcılık-solculuk, Türkçülük-Kürtçülük, Sünnilik-Alevilik, dindarlık ve laiklik gibi tartışmalar yüzünden yıllarca hem zamanını hem de enerjisini tüketmiştir... ... Bizler, laiklikten değil sözde laikçilerden, İslamdan değil sözde İslamcılardan, muhafazakârlığın kendisinden değil muhafazakârlık adı altında değerlerimizi istismar edenlerden çok çektik.” *** Karamollaoğlu’nun Laik-Laikçi nitelemesi... İslam-İslamcı, dindar-dinci farkını vurgulaması... Dincilik ile laiklik arasındaki karşıtlığı, dindar-laik olarak yanlış biçimde tanımlaması... Hemen hemen her kesimden eleştiri alacak. *** Örneğin (dindarların değil) “dincilerin” tepkilerine bir örnek olarak: Konuşma, gerçekleri saptırmakla ünlü olan ve Atatürkçüleri hedef göstererek katledilmelerine yol açan, AKP yandaşı Akit gazetesinin internet sitesinde “Kemalistlerin kullandığı sözler” olarak nitelenmiş ve mahkûm edilmiş: “Bunu da gördük! Temel Karamollaoğlu laikçiler gibi konuşup dindarları hedef aldı. Saadet Partisi Genel Başkanı Temel Karamollaoğlu, Kemalistlerin kullandığı ifadelerle dindar kesimi hedef aldı. Saadet Partisi’nin 8. Olağan Büyük Kongresi’nde 3. defa başkan seçilen Temel Karamollaoğlu, yaptığı konuşmada solcuların ifadeleri ile dindarları hedef aldı...” *** Aslında sorun Karamollaoğlu’nun dediği gibi dindar-laik çelişkisinden kaynaklanmıyor: Çünkü dindarlar ile laikler arasında çelişki ya da zıtlık yok. Türkiye’de milyonlarca laik olan dindar var. Milyonlarca da dindar olan laik var! *** Çelişki, dindarlar ile laikler arasında değildir: Çelişki, devletin İslama göre örgütlenmesini, sadece kamunun değil, insanların özel yaşamlarının da şeriat hükümlerine göre düzenlenmesini isteyen (dindarlar değil) dinciler ile... Devletin bütün dinlere, mezheplere aynı uzaklıkta olmasını ve hepsinin inanç özgürlüğünü korumasını isteyen (laikçiler değil) laikler arasındadır. Karamollaoğlu ve Demokratik Rejim’den yana olan bütün politikacıların ve liderlerin bu gerçeği gördüklerine, bildiklerine eminim... Sorun laiklerin dindar olamayacağını, dindarların da laik olamayacağını iddia eden, “devlet laik olur, birey laik olamaz” aldatmacasıyla dini siyasette istismar eden iktidardan kaynaklanmaktadır.",https://www.cumhuriyet.com.tr/yazarlar/emre-kongar/laiklik-ve-dindar-dinci-farki-1998250
Emre Kongar,Sorun ‘başörtüsü’ değil ‘türban’-1,06 Ekim 2022 Perşembe,"ÖNCE SORUNUN ADINI DOĞRU KOYALIM: Sorunun adı, “Başörtüsü” sorunu değil, “Türban” sorunu veya halk arasındaki deyişle “Sıkmabaş” sorunudur. Çünkü “Başörtüsü” yüzyıllardır Türkiye’de, özellikle köylerde, ama kasabalarda ve kentlerde de, kadınların genellikle dışarı çıkarken, bazen evin içinde de başlarına örttükleri bir örtüdür. Yazma, yemeni, tülbent, eşarp gibi isimlerle anılan çeşitleri de olan geleneksel bir başörtüsüdür. Kadınlar bunu serbest bir biçimde başlarına bağlayıverirler. Hatta konuşurlarken, kendilerine çeki düzen vermek için, geriye kayan başörtülerini zaman zaman elleriyle öne doğru düzeltirler de. (Ben bu kültüre sahip geniş bir ailede yetiştiğim, sonra da bu konularda sosyal araştırmalar yaptığım için bunları bizzat gözlemleyerek öğrendim.) Buna karşılık “Türban”, saçın önce “bone” denilen bir takke ile kapatıldığı, onun üzerine boyun kısmı özel biçimde bağlanan bir örtünün örtüldüğü, bonenin alnı kapatan kısmının örtünün altından göründüğü, genellikle arka tarafı da topuz biçiminde özel olarak şekillendirilmiş bir örtü biçimidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başörtüsü kullanmak geleneksel bir tavırdır. Türban ise Siyasal İslamın bir simgesi olarak yaşamımıza girmiştir. Dolayısıyla sorun geleneksel bir “Başörtüsü” kullanma sorunu değil, Siyasal İslamın simgesi olan “Türban”ın kamu hizmeti yapan kadınlar tarafından kullanılması sorunudur. Hem kadını ikinci sınıf olarak gören ve örtmek isteyen erkek egemen kültür tarafından hem de Siyasal İslamı toplumsal ve kamusal yaşamda görünür ve egemen kılmak isteyen “dini siyasal olarak istismar eden politikacılar” tarafından (emperyalizmin de desteğiyle) sorun haline getirilmiştir. “Türban”ı İslam adına savunanlar bunun Allah’ın emri olduğunu iddia ederler. Buna karşılık Prof. Dr. Yaşar Nuri Öztürk ve AKP’de Diyanet İşleri Başkanlığı’nın da bağlı olduğu Devlet Bakanlığı yapmış olan Prof. Dr. Mehmet Aydın gibi âlimler Kuranıkerim’de böyle bir emrin olmadığını ısrarla söylerler. Özetle “Türban” sorunu “Başörtüsü” sorunu değildir... Ona “Başörtüsü” sorunu diyenler “Türban” sorununun siyasal simge niteliğini gizleyerek onu olağanlaştıran ve böylece kamu yaşamına girmesini savunanlardır. SADECE İSİM DEĞİL, ZAMANLAMA DA YANLIŞTIR: Şu anda “Türban” Türkiye’de, bütün kamu kuruluşlarında, hem de siyasal simge olarak kullanılması sakıncalı olan yargıda, güvenlikte, askerlikte ve eğitimde bile serbestçe kullanılmaktadır. Dolayısıyla iç politikada “Türban” siyasal tartışma gündeminden çoktan düşmüştür. Üstelik iç politikada, geçim, açlık, işsizlik, enflasyon, baskı, sosyal medya sansürü, yağma ve yolsuzluk gibi çok daha önemli sorunlar vardır. Tam gerçek laikliğin temeli olan Medeni Kanun’un yürürlüğe girdiği gün gündeme getirilmesi de ayrı bir talihsizlik olmuştur! Dış politikada da, “Türban” İran’da kadın özgürlüğünü yok ettiği için, Masha Amini “Türban” takışı beğenilmediği gerekçesiyle dövülerek öldürüldüğünden, oradaki kadınlar özgürlük isteyerek ayaklandıklarından ve bu isyan yine kadınların dövülmelerine, hapsedilmelerine ve öldürülmelerine sebep olduğundan, ters bir zamanda gündeme getirilmiştir. Tam bu olaylar sırasında, “Türban” sorununun üstelik “Başörtüsü” adıyla “Türbanı” olağanlaştırıcı yanlış bir isimle ele alınması, dış dünya ve dış dünyanın Türkiye’deki yansımaları açısından da yanlış bir zamanlamadır. GENEL İLKELERİ ANIMSAYALIM: 1) Demokratik, laik ve sosyal bir hukuk devletinde herkes istediğine inanmakta veya hiçbir şeye inanmamakta serbesttir. 2) Kimse inancını açıklamaya zorlanamaz ve inancından ya da kimliğinden dolayı ayrımcılığa tabi tutulamaz. 3) Kadınlarla erkekler ve farklı cinsel yönelimi olanlar, her türlü temel hak ve özgürlükler açısından eşittirler. 4) Kadınlar ikinci sınıf vatandaş veya erkeklerin malı değildir, belli biçimlerde giyinmeye ya da örtünmeye zorlanamazlar. 5) Belli bir inancı veya bir kimliği belirten hiçbir simge, kamu hizmeti verenler tarafından, devletin kimlikler ve inançlar karşısında tarafsızlığını temsil ettikleri için, kullanılamaz. 6) Kamu hizmeti alan ya da almayan vatandaşlar, elbette yasalara aykırı olmamak kaydıyla, istedikleri simgeleri istedikleri yerlerde kullanabilirler. Yarın: 1) Demokratik siyasette “dincilik ve ırkçılık yarışı” niçin yanlıştır? 2) Kılıçdaroğlu şimdiye kadar başarıyla kaçındığı din/mezhep ve ırk/milliyet tuzağına nasıl ve neden düştü? 3) Altılı Masa ve CHP yumuşak karnından nasıl yakalandı? 4) Seçmen davranışı nasıl etkilenir?",https://www.cumhuriyet.com.tr/yazarlar/emre-kongar/sorun-basortusu-degil-turban-1-1989073
Emre Kongar,‘Şahsım devleti’ sağ iktidarların sonunu getirdi 5-1,20 Eylül 2022 Salı,"İnsanlık uzun dönemde: Çok çalkantılı ve zikzaklı olmakla birlikte daha özgürlükçü, daha eşitlikçi, daha refahçı, daha çevreci, daha barışçı hedeflere yönelmiştir ve bunun çizgisini izlemiştir. İnsanlık kısa dönemde: Uzun dönemli idealleri istismar ederek kendi menfaatlerini öne çıkaranlarla, bu idealleri gerçekleştirmeye çalışanlar arasındaki iktidar mücadeleleriyle uğraşır ve mücadelelerin kısa vadeli sonuçlarıyla avunur. Tarihe ister uzun dönemli, isterse kısa dönemli olarak “Diyalektik açıdan” bakıldığında her siyasal hamlenin bir karşı hamleyi veya oluşumu da gündeme getirdiği de görülür... Bu karşıtlık bazen hemen bazen de çok uzun vadede görülür ama genellikle toplumların genel değişme ve gelişme çizgilerinde egemen olur. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsanlık ve Osmanlı-Cumhuriyet tarihine uzun vadeli baktığımızda şu etkileşimi görmek olanaklıdır: 1) Fatih Sultan Mehmet’in Doğu Roma’yı fethetmesi, Müslüman Osmanlıları o zamanki dünyanın yani Avrasya’nın ve Tarım Dönemi’nin egemeni yapmıştır. 2) Diyalektik olarak, bilinen Dünyanın, yani Avrasya’nın ticaret yollarının Osmanlı’nın egemenliğine geçmesi, Hıristiyan Avrupa ülkelerini, yeni yollar aramaya yöneltti ve hem yeni ticaret yolları hem de Amerika kıtası keşfedilerek yeni bir dünyanın ve yeni bir dönemin, Endüstri Devrimi’nin temelleri atıldı. 3) Endüstri Devrimi, Osmanlı İmparatorluğu’nun Tarım Dönemi’ndeki dünya imparatorluğuna son verdi bu egemenliği Britanya İmparatorluğu’na devretti. 4) Britanya İmparatorluğu’nun egemenliğindeki Endüstri Devrimi, Osmanlı İmparatorluğu da başta olmak kaydıyla, bütün Din-Tarım imparatorluklarını tasfiye etti. 5) Osmanlı İmparatorluğu’nun çöküşü ve işgal edilmesi, diyalektik olarak Mustafa Kemal Atatürk liderliğinde bir Kurtuluş Savaşı’na ve bu savaşın kazanılmasıyla yeni bir devletin, Türkiye Cumhuriyeti’nin kurulmasına yol açtı. *** Şimdi bu noktadan itibaren bir de bu topraklardaki Osmanlı-Cumhuriyet tarihine kısa vadeli diyalektik etkileşim açısından göz atalım: 1) Birinci Dünya Savaşı’nı kazanan devletlerin Osmanlı’yı işgali, Batı’dan Yunan, Doğu’dan Ermeni saldırıları ve işgalleri, Mustafa Kemal liderliğinde Kurtuluş Savaşı’nı başlattı. 2) Kurtuluş Savaşı’nın kazanılması, Saltanat’ın kaldırılmasına, Lozan Antlaşması’na, Türkiye Cumhuriyeti’nin kuruluşuna ve Hilafet’in lağvedilmesine yol açtı. 3) Cumhuriyet’in kurulması, Padişahçı komutanların, yani Saltanat’tan ve Hilafet’ten yana olanların Terakkiperver Cumhuriyet Fırkası’nı kurmalarına yol açtı. 4) Terakkiperver Cumhuriyet Fırkası Musul-Kerkük bölgesi üzerindeki emperyalist oyunlarıyla teşvik edilen dinci-etnikçi Şeyh Sait ayaklanması sonunda kapatıldı. 5) Mustafa Kemal Atatürk Cumhuriyet’i Çok Parti ile taçlandırmak için Serbest Cumhuriyet Fırkası’nı Fethi Bey’e kurdurdu ama bu partinin de dincilerin istilasına uğraması üzerine Cumhurbaşkanlığından istifa edip, bu partiye karşı mücadele edeceğini ifade edince, Fethi Bey partiyi bıraktı gitti. 6) Bunun üzerine, Atatürk yeniden ekonomik, toplumsal ve kültürel atılımlara girişti. 7) Atatürk’ün ölümü üzerine İkinci Dünya Savaşı sırasında tarafsız kalmak çabasındaki İnönü önce Köy Enstitüleri gibi atılımlara girişti ama sonra rejimi Demokratikleştirmek için Terakkiperver Fırka kurucuları ve destekçileri ile uzlaştı ve Demokrat Parti’nin kuruluşuna yol açtı ve Sovyet korkusuyla Batı blokuna katıldı. 8) Demokrat Parti İsmet İnönü’nün sayesinde 1950’de iktidar oldu ama Demokratik Rejimi geliştireceğine, Tek Parti Yönetimi’ni taklit etti ve “Tahkikat Encümeni Yasası”yla Çok Partili Düzen’in ilk darbesini yaptı ve Demokrasiyi çöpe attı. 9) Genç askerler, Demokratik Rejimi korumak ve yeniden kurmak için 27 Mayıs 1960’ta darbe yaptılar, 1961 Anayasası ile “Demokratik Laik ve Sosyal Hukuk Devleti”ni kurdular ama üç politikacıyı idam ederek darbeyi kana boyadılar. 10) 1961 seçimlerinde koalisyon kuran İsmet Paşa bir yandan Aydemir’in iki darbesini önledi, öte yandan 1961 Anayasası’nın kurumlarını ve kurallarını yerleştirmeye çalıştı. 11) Tarikatlar, toprak ağaları, kompradorlar ve emperyalistler 1961 Anayasası’na karşı 1965 seçimlerinde yeniden iktidara geldiler ve sürekli olarak 1961 Anayasası ile bu ülkenin yönetilemeyeceğini öne sürerek 12 Mart 1971 Karşı Devrimci askeri müdahaleyi hazırladılar.",https://www.cumhuriyet.com.tr/yazarlar/emre-kongar/sahsim-devleti-sag-iktidarlarin-sonunu-getirdi-5-1-1982926
Emre Kongar,Sağ iktidarlar ve darbeler-3,16 Eylül 2022 Cuma,"İsmet İnönü’nün tarihte eşi görülmedik bir biçimde, “Devrimcilerin iktidarını, barışçı yöntemlerle, serbest seçimlerle, muhaliflerine devretmesi” tarihe geçecek çok büyük bir atılım, Cumhuriyeti bir adım daha öteye taşıyacak büyük bir Demokrasi Hamlesi idi. Fakat Demokratik Rejimi kuracak olan sermaye ve işçi sınıfları gelişmeden, geniş kitlelerde “Demokrasi Bilinci” oluşmadan, serbest seçimler yapılınca, iktidar, Cumhuriyet karşıtı olan eski rejim temsilcilerinin eline geçti. Böylece İsmet İnönü’nün, Atatürk’ü tamamlamak için gerçekleştirdiği Çok Partili Düzen, 1946’dan itibaren eski rejim egemenlerinin etkilerine açılmış, 1950’den itibaren de tamamen Cumhuriyet karşıtlarının iktidarına teslim olmuştu. Demokrat Parti, kendisini iktidara getiren Demokratik Rejim’in en temel ilkesini, “Temel Hak ve Özgürlükleri” yani “muhalefet hak ve özgürlüğü” ile “ifade ve basın özgürlüğünü” yok saydı. Bir başka deyişle, Demokrat Parti, kendi bindiği dalı kesti, kendisini iktidara taşıyan Demokratik Rejimi çöpe attı: Seçilmiş olmayı, bütün temel hak ve özgürlükleri yok saymanın gerekçesi yaptı. İktidarı, Demokrasi uğruna kendisine ikram eden CHP’nin mallarına el koydu... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Basını sınırladı ve kısıtladı... Bir parti genel başkanı dahil, muhalif politikacıları ve kendisini eleştiren çok kıdemli gazetecileri bile hapse attı... Kendisine oy vermeyen Kırşehir ilini ilçeye çevirdi... Kendisine iktidar olma şansını veren İsmet İnönü’nün bütün hak ve özgürlüklerini engellemeye, memleket gezilerini önlemeye kalktı; kafasına taş attırarak linç etmeye kalkıştı... En sonunda Çok Partili Düzen’in, Anayasa’ya karşı olan ilk darbesini “Tahkikat Encümeni” yasasıyla, “Sivil Darbe” olarak gerçekleştirdi. Bütün bunların sonucu olarak 1950’den beri toplumu sağ ve sol olarak ikiye böldü... Topluma, sonuçları bugün bile iktidar tarafından istismar edilen, düşmanlık ve nefret tohumları ekti... Sağı ve solu birbirine düşman etti. Üstelik yaptığı Çok Partili Düzen’in ilk darbesi olan ve Demokratik Rejim’i tümüyle rafa kaldıran 18 ve 28 Nisan 1960 tarihlerindeki “Tahkikat Encümeni” Sivil Darbesi ile, Demokratik Rejimi korumak için yapılan 27 Mayıs 1960 Askeri Darbesi’ne yol açtı. 27 Mayıs Darbesi’nden sonra, İsmet İnönü’nün sözlü ve yazılı olarak şiddetle karşı çıkmasına rağmen gerçekleştirilen üç politikacının idamı ise ne yazık ki, Demokrat Parti’nin topluma empoze ettiği bu sağ-sol düşmanlığını derinleştirdi ve güçlendirdi. *** 27 Mayıs 1960 Darbesi, dünyanın en ileri Demokratik Anayasalarından biri olan 1961 Anayasası’nı getirdi ama ne yazık ki, bu Anayasa üç idam ile gölgelenmişti. Üstelik toplumsal ve ekonomik yapı, yine Demokratik Rejimi kuracak ve koruyacak gelişme düzeyine erişememişti. *** 1961 seçimlerinden sonra İsmet İnönü, CHP seçimlerde birinci parti olarak çıktığı için hükümeti kurdu ama iktidar olamadı. Koalisyon ve azınlık hükümetleriyle ülkeyi sağ salim 1965 seçimlerine kadar getirdi. Bu arada Talat Aydemir’in 22 Şubat 1962’de ve 21 Mayıs 1963’te giriştiği darbeleri de önledi. 1965 seçimlerinde Demirel’in liderliğindeki Adalet Partisi iktidara geldi. Demirel sürekli olarak 1961 Anayasası’nı “lüks” olarak niteledi ve ortamı, 12 Mart 1971’de Tağmaç ve arkadaşlarının “Sosyal uyanış ekonomik kalkınmayı geçti” sloganıyla ifade ettikleri sağcı darbeye hazırladı. Böylece 1960-1965 arasındaki bir nevi fetret devri hariç, ülke, 1950’den 1971’e kadar 16 yıl boyunca sağ iktidarlar tarafından yönetildi. Buna 1946-1950 arasındaki sağa kayışı ve sağ etkisini de eklerseniz, ülkenin 1946-1971 arasındaki 25 yıllık dönemde 20 yıl boyunca sağ politikanın etkisinde olduğu gerçeğini görürüz.",https://www.cumhuriyet.com.tr/yazarlar/emre-kongar/sag-iktidarlar-ve-darbeler-3-1981501
Emre Kongar,‘Şahsım devleti’ sağ iktidarların sonunu getirirken 5-3,23 Eylül 2022 Cuma,"Merkez Bankası, faiz oranını 100 baz puan daha indirerek bazı çevrelerce “nas” olarak kabul edilen yüzde 12’ye geriletti. Bu karar hem Türk Lirası’nın değerini daha da düşürecek, Amerikan Doları’nın ve Avro’nun değerini daha da yükseltecek ve hem de zaten çok yüksek olan enflasyonu daha da azdıracaktır. Sonuç, elektrik, doğalgaz, benzin, mazot zamlarıyla zaten soğuktan titreyecek olan halkın ve maliyet artışlarından bunalmış olan piyasaların daha da zor geçecek olan bir kış mevsimine mahkûm edilmeleridir. Tam bu sırada, medyanın, STK’lerin, özgürlükçülerin, demokratların, hukuk devletini savunanların, özetle tüm toplumun üzerindeki baskılar iyice artırılmakta, cezaevlerindeki kötü uygulamalar kamuoyu vicdanını zedeleyecek düzeye erişmektedir. Bütün bunlar olurken, orman yangınları, ihaleler, dört beş yerden maaş alan bürokratlar hakkındaki haberler ve yolsuzluk iddiaları artarak devam ediyor. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Durum “Şahsım Devleti”nin iflasıdır. “Şahsım Devleti” ise sivil sağ iktidarların, 12 Mart ve 12 Eylül askeri darbelerinin hedefledikleri siyasal rejimin “ideal modelidir”... Atatürk’ün eseri olan Türkiye Cumhuriyeti’nin yerine kurulan bir garip, ucube rejimdir... Önce 15 Temmuz askeri darbe girişimi ve 20 Temmuz OHAL sivil darbeleriyle ve sonra da bu darbelerin baskısı altında yapılan 16 Nisan 2017 halkoylaması felaketiyle kurulmuştur. Sağcı politikanın ve onu destekleyen emperyalistlerin başarı saydığı “Şahsım Devleti”nin kuruluşu ve bunun sonucu olan ekonomik ve toplumsal yıkım, sağ iktidarların ülkeyi nasıl bir felakete götürdüğünü somut olarak göstermiştir. Böylece “Şahsım Rejimi” diyalektik olarak bir süre için, sağcı partilere iktidar yolunu kapatmış görünüyor. İşte bu yazı dizisinde bu süreci siyasal etki ve tepki ilişkilerini belirten diyalektik bir yaklaşımla anlatmaya çalıştım. Bugün 12 Eylül darbesinin sonrasıyla diziyi bitiriyorum. *** 24) 12 Eylül Askeri Darbesi’nin 23’üncü maddede açıkladığım sonuçlarını Anayasa hükmü haline getiren 1982 Anayasası, 7 Kasım Pazar günü yapılan halk oylamasında yüzde 91.37 “evet” (17 milyon 215 bin 559 seçmen) oyuyla kabul edildi. (Bu satırların yazarı ve eşi “hayır” diyen yüzde 8.63 (1 milyon 626 bin 431 seçmen) içindeydi.) 25) 1983’te askeri yönetimin baskı ve yasakları altında yapılan seçimlerle Turgut Özal iktidara geldi ve 12 Eylül rejiminin sözde sivil iktidar döneminde kök salmasına yol açtı. 26) Özal’ın Cumhurbaşkanı olması ANAP’ı Mesut Yılmaz’a, ölümü, Demirel’in CB olmasıyla DYP’nin Çiller’e kalmasına ve Erdal İnönü’nün siyaseti bırakmasına yol açtı. Bu arada CHP’nin açılması ve Deniz Baykal’ın SHP-CHP birleşmesiyle Genel Başkan olması, siyaset sahnesinde “İnanca saygılı laiklik” sloganıyla sağa kayan Ecevit’i, Erbakan’ı ve Bahçeli’yi güçlendirdi. 27) Cemaat’in ve Emperyalistlerin Ecevit’e desteği, Öcalan’ın Türkiye’ye verilmesiyle başladı, Kemal Derviş’in Türkiye’ye çağrılmasıyla devam etti ama Ecevit’in hastalığı bu seçeneği dışarda bırakınca Amerikan karşıtı olan Erbakan’ın Refah Partisi’nden Amerikan yanlısı olan Recep Tayyip Erdoğan ve arkadaşlarının koparılmasıyla AKP kurduruldu ve Bahçeli ile Derviş üzerinden 2002 erken seçimleri yaptırılıp “Şahsım Devleti”ni kuracak olan kadrolar iktidara getirildi. 28) AKP, 2007’de Abudullah Gül’ün Cumhurbaşkanlığı’na kadar tüm devlete egemen olamadı ama Ahmet Necdet Sezer’in görevden ayrılmasından sonra, Cemaat’in denetlediği yargıyı siyasal desteğiyle kullanarak Silivri Davalarıyla, silahlı kuvvetleri, medyayı, üniversiteleri, darmadağın etti ve emrine aldı. 29) Sağ siyaset, “Şahsım Devleti”ne yol açan yapılanmayı kuran Cemaat-AKP-AB-ABD-“Yetmez Ama Evet”çi sözde solcular ittifakıyla, 15 Temmuz askeri darbe girişimi ve 20 Temmuz 2016 sivil OHAL darbeleriyle 16 Nisan 2017’de, yasaya aykırı oy sayımından dolayı “hukuk alanında sonuç doğurmayan” sözde halkoylamasıyla maskelenen bir sivil darbe daha yaptı ve “Şahsım Devleti”ni kurdu. 30) Sağ siyaset doruk noktasındaki hedefini gerçekleştirerek “Şahsım Devleti”ni kurunca ülke her konuda duvara tosladı; diyalektik etkileşim yeniden “Demokratik, Laik ve Sosyal Hukuk Devleti” rejimini gündeme getirdi.",https://www.cumhuriyet.com.tr/yazarlar/emre-kongar/sahsim-devleti-sag-iktidarlarin-sonunu-getirirken-5-3-1984139
Emre Kongar,"Mahpuslar, medyaya sansür ve kadına şiddet",09 Ekim 2022 Pazar,"Bu sütunda sık sık dile getirdiğim ve sosyal medyada vurguladığım bir haksızlık ve hukuksuzluk, en azından tek bir kişi için düzeltildi: Yüzde 98 engelli olduğu ifade edilen Bilal Konakçı tahliye edildi. Bugünlerde kalp ameliyatı olan yüzde 89 engelli bir başka mahpusun sorunu da gündemde: Öğretmen Şerife Sulukan ameliyattan hemen sonra yeniden cezaevine yollanmış. Herhalde onun de derhal tahliyesi gerekir. Sibel Balaç ve Gökhan Yıldırım adaletsiz yargılamalara ve hapishanelerdeki hak gasplarına karşı hâlâ ölüm orucundalar ve her geçen gün ölüme biraz daha yaklaşıyorlar. Bu insanların ne dediklerine kulak verilmeli ve ölüm oruçları sonlandırılmalı. Gezi Direnişi mahkûmları, Mücella Yapıcı ve arkadaşları hâlâ hapiste. 28 Şubat dolayısıyla haksızlığa uğrayanlar, tahliye edilen Çevik Bir hariç, hücrelerinde hastalık ve yaşlılıkla boğuşuyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhurbaşkanlığı seçimlerinde aday olan, HDP’in eski genel başkanlarından Selahattin Demirtaş hâlâ hapiste. Serbest bırakılmadığı için Avrupa Konseyi’nde Türkiye aleyhine yaptırım sürecinin başlatıldığı Osman Kavala da hâlâ içeride. KHK’zedelerin sorunları hâlâ çözülmedi. *** İktidar son sansür yasasıyla (özellikle 36. ve 37. maddelerle) sadece Twitter, Facebook, Instagram gibi sosyal medyayı değil, “kişilerarası elektronik haberleşme hizmetleri” başlığı altında, WhatsApp gibi özel yazışma uygulamalarını da denetlemeyi, sansürlemeyi ve cezalandırmayı olanaklı kılacak düzenlemeler peşinde. Erdoğan/AKP yönetimi, seçime giderken kendisinin güncel ve tarihsel gerçeklere aykırı olarak söylediklerini topluma zorla kabul ettirmek için asıl gerçeklerin ifade edilmesini yasaklamak istiyor. Utku Çakırözer’in Eylül ayı medya raporunun özeti şöyleydi: Eylül ayında 60’tan fazla gazeteci hâkim karşısına çıktı. Gazetecilere toplam 27 yıl 7 ay 19 gün hapis cezası verildi. Farklı şehirlerdeki basın açıklamalarını ve protestoları takip eden onlarca gazeteci, Emniyet güçlerince şiddet kullanılarak engellendi. Bitlis Gazeteciler Cemiyeti Başkanı Sinan Aygül, tutuklandı. Ramazan Dişarı hakkında tutuklama kararı verildi. Adliyelerde basın açıklamalarını takip eden DİSK Basın-İş Genel Başkanı Faruk Eren ile gazeteci Elif Bayburt gözaltına alındı. Eylül ayında hâkim karşısına çıkan Sadiye Eser, Sadık Topaloğlu, Rojda Oğuz, Hatice Şahin, Kadri Esen, Rabia Önver ve Nurcan Yalçın, hapis cezasına çarptırıldılar. Ayrıca Zülâl Kalkandelen laiklik karşıtlarını eleştirdiği yazıları dolayısıyla sosyal medyada lince uğradı. *** bianet’in yerel ve ulusal gazetelerden, haber sitelerinden ve ajanslardan derlediği haberlere göre; erkekler Eylül’de en az 26 kadını ve iki çocuğu öldürdü. Erkekler, en az 71 kadına şiddet uyguladı, en az 12 kız ve oğlan çocuğunu istismar etti, en az 16 kadını taciz etti, iki kadını da seks işçiliğine zorladı. Erkekler, Eylül’de üç kadına da tecavüz etti. İktidarın güya “başörtüsü özgürlüğü” adı altında yaptığı, erkek egemenliğini pekiştirmek, “türbanı” olağanlaştırmak, İstanbul Sözleşmesi’nden çıkmak, kadını kapatmak ve ev içine hapsetmek, LGBTİ+ haklarını sınırlamaya ve kısıtlamaya çalışmak... Hem İstanbul Sözleşmesi’nden çıkıyor hem de türban tartışmasını, kadın ve insan haklarının önemli bir bölümünü oluşturan LGBTİ+ haklarını da sınırlamak ve kısıtlamak için kullanıyorlar. Erdoğan, türbanı Anayasa’ya sokma çabasını, “LGBT’yle birlikte de bizim aile yapımızı bunlar dejenere etmenin gayreti içerisine girdiler” diyerek dile getirdi ve bu konuda çalışma başlatıldı. *** Bu arada “Türban” sorununu “Başörtüsü” adı altında pazarlamaya çalışanlara karşı, ikisi arasındaki farkı anlattığım yazımdan dolayı çıldıranlar ve özellikle dönekler arasında bana şiddetle saldıranlar oldu... Ama ben gerçekleri vurgulamaya davam edeceğim: 1) “Başörtüsü” geleneksel bir örtünme biçimidir, dinsel ya da siyasal bir mesajı yoktur... 2) “Türban” ise iktidarın da “velev ki siyasal simge” söylemiyle kabul ettiği üzere, siyasal bir simgedir ve dini siyasette, siyaseti de dinde istismar eden mesajları vardır... 3) Ve herkes istediğini takmakta ya da takmamakta serbesttir!",https://www.cumhuriyet.com.tr/yazarlar/emre-kongar/mahpuslar-medyaya-sansur-ve-kadina-siddet-1990196
Emre Kongar,İsmet İnönü’nün demokrasi hamleleri-4,18 Eylül 2022 Pazar,"İçerideki ve dışarıdaki sevgili okurlarım: Yaşanan haksızlıkları, hukuksuzlukları unutmadan... Bunları kanıksamadan... İçeridekileri hapseden, dışarıdakileri de baskıya ve açlığa mahkûm eden, din ekseninde sağ politika yapan iktidarların ülkeyi bugünlere nasıl getirdiğini irdelemeye devam ediyorum. *** İsmet İnönü sadece İnönü savaşlarının ve Lozan Barış Antlaşması’nın kahramanı değil, aynı zamanda tam bir “Demokrasi Kahramanı”dır da: 1) 1946’da Demokrat Parti’nin kuruluşuna yol vermiş ve 1947’de 12 Temmuz Beyannamesi ile “Çok Partili Düzen”e geçildiğini ilan etmiş... 2) 14 Mayıs 1950’de serbest seçimleri yapmış ve kaybedince iktidarı barışçı yolla, bir önceki düzenin temsilcilerine, yani tarikatların, din adamlarının ve emperyalistlerin müttefikleri olan Demokrat Parti’ye teslim etmiş... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 3) Demokrat Parti’nin iktidara gelir gelmez, ifade ve muhalefet özgürlüğünü ihlal etmesine ve iktidarı süresince Demokratik Rejimin bütün temel kurum ve kurallarını yozlaştırmasına on yıl boyunca bıkmadan usanmadan karşı çıkmış, mücadele etmiş, temel hak ve özgürlükleri savunmuş... 4) 14 Ocak 1959’da ülke için gerçek bir Demokratik Rejimin temellerini belirleyen “İlk Hedefler Beyannamesi”ni yayımlamış... 5) 1961 Anayasası’nın hazırlanmasına destek vermiş, bu arada üç siyasal idama, yazılı ve sözlü olarak karşı çıkmış... 6) Talat Aydemir’in 22 Şubat 1962 ve 21 Mayıs 1963 tarihlerindeki iki darbe girişimini bastırmış... 7) Yine 1965 yılına kadar Başbakanlık yaptığı koalisyon hükümetleri ile 1961 Anayasası’nın “Demokratik ve Laik Sosyal Hukuk Devleti”nin kurum ve kurallarını hayata geçirmiş... 8) CHP’yi “Ortanın Solu”na taşımış... 9) 12 Mart Faşist Darbesi’nin en az zararla atlatılması için çaba sarf etmiş... 10) Siyaset sahnesinde desteklediği ve CHP Genel Sekreteri yaptığı Bülent Ecevit’e karşı Genel Başkanlık yarışına girmiş ve kaybedince asaletle partisinden ayrılmıştır. Bugün Türkiye’de hâlâ Demokratik bir Rejimin kırıntıları kalmışsa ve Demokrasi için bir özlem ve umut varsa bunu önce Cumhuriyet’i kuran Atatürk’e, sonra da Cumhuriyet’i Çok Partili Düzen’e geçiren İsmet İnönü’ye borçluyuz. *** Elbette bugünkü rejim bunalımı da bütün siyasal, sosyal, kültürel ve ekonomik sorunlarla birlikte: İsmet İnönü’nün, çağdaş sınıfların ve Demokrasi Bilincinin gelişmesinden önce, acele ederek “Çok Partili Düzen”e geçmesinden... Ve daha da önemlisi: Bu nesnel ve öznel sınıfsal ve siyasal bilinç eksikliğini istismar eden Demokrat Parti’nin Demokratik Rejimi yozlaştırmış olmasından kaynaklanıyor. Demokrat Parti’nin kurucuları, İsmet İnönü’nün Demokratik Rejim anlayışını ve özlemini içselleştirmiş ve 1950’den sonra Demokrasiyi güçlendirmeye devam etmiş olsalardı, Türkiye şimdiye kadar çoktan Avrupa Birliği’nin önde gelen Demokratik ülkelerinden biri haline gelmiş olurdu. *** İsmet İnönü’nün 1946’da başlayan birinci Demokrasi hamlesi: 1950’deki seçimlerle başarıya ulaştı ama Demokrat Parti tarafından istismar edildi ve çöpe atıldı. İsmet İnönü’nün 1950’de Demokrat Parti’nin Demokratik Rejimi yozlaştırmasına karşı başlayan ikinci Demokrasi hamlesi ise: Üç siyasal idamı önleyemedi ama 1961 Anayasası ile sürdü; 1965’e kadar hem Talat Aydemir’e karşı Demokratik Rejim koruyuculuğu ve hem de “Demokratik, Laik ve Sosyal Hukuk Devleti” kuruculuğu ile devam etti... Fakat 1965 seçimlerinden sonra Demokrat Parti’nin devamı olan Adalet Partisi’nin iktidara gelmesi ve bu partinin de 1961 Anayasası’na karşı tutum ve davranışlar sergilemesi sonunda 12 Mart 1971 Askeri Darbesi’ne yol açmasıyla ciddi biçimde zedelendi.",https://www.cumhuriyet.com.tr/yazarlar/emre-kongar/ismet-inonunun-demokrasi-hamleleri-4-1982185
Emre Kongar,Demokrasi mücadelesinde türban-2,07 Ekim 2022 Cuma,"Her şeyden önce: Bu sorunu niçin tartışıyoruz? Sevgili okurlarım, dünkü ve bugünkü yazılarımdaki “Türban” sorununu tartışırken genel hedefi gözden kaçırmayalım: Hedefimiz, 16 Nisan 2017 sözde halkoylaması ile kurulmuş olan “ŞAHSIM DEVLETİ” yerine, Parlamenter Demokrasinin, “Demokratik, Laik ve Sosyal Hukuk Devleti”nin yeniden kurulması ve işletilmesidir. Mevcut iktidarın baskılarına karşı olan, muhalif olan partiler önümüzdeki seçimlerde Demokratik Rejim’i yeniden kurmak ve işletmek için ittifaklar kurmakta, çeşitli stratejiler ve taktikler uygulamaktadır. Artık hükümetle birlikte görünen ve görünmeyen derin devlete de tümüyle egemen olan mevcut iktidar, bu çabaları önlemek için bütün gücüyle, her türlü haksızlık ve hukuksuzluğu da göze alarak çeşitli önlemleri uygulamaya sokmaktadır: Birinci olarak ırk ve din kimliklerini istismar eden bir propaganda yapmaktadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türban olayı bu bağlam içindedir. İkinci olarak gerçeklerin ve muhalif görüşlerin ifade edilmesini engelleyecek sansür uygulamalarını devreye sokmaktadır. Sosyal medyaya getirilen ve şu anda Meclis’te yasalaştırılmakta olan sansür yasası bu bağlamdadır. *** Demokrasi mücadelesinde demokratik muhalefetin elindeki en büyük koz, ŞAHSIM DEVLETİ’nin otoriterliği ve her alandaki başarısızlığıdır: Hayat pahalığı, geçim derdi, işsizlik, adaletsizlik, özgürsüzlük, kuralsızlık, güvensizlik gibi sorunlar, Türkiye’yi otoriterlikten totaliterliğe doğru götüren bu iktidardan kurtulmak için kullanılacak olan gerçek ve haklı gerekçelerdir. Buna karşılık “Türban” gibi din istismarının simgesi olan, üstelik de bugünlerde tamamen gündemden düşmüş olan bir konunun... CHP Genel Başkanı Kemal Kılıçdaroğlu tarafından dile getirilmesi: Demokrasi savaşımında, bu savaşımı hem stratejik hem de taktik olarak zayıflatacak yanlış bir çıkış biçiminde değerlendirilmiştir. Dünkü ve bugünkü yazılarımın nedeni bu tartışmadır. *** “Başörtüsü” ile “Türban” kavramlarının birbirinden çok farklı nitelik taşıdığını... “Türban”ın “Siyasal bir simge” olduğunu... “Türban”ın Allah’ın emri olduğu konusundaki iddianın, önemli bazı ulema (din bilginleri) tarafından yalanlandığını... Anlattığım dünkü yazımda... Bugün değineceğimi bildirdiğim konulara tek tek yanıt verelim: 1) Demokratik siyasette “dincilik ve ırkçılık yarışı” niçin yanlıştır? Çünkü ancak Demokratik ve Laik Rejim’de bütün vatandaşlar, din, dil, ırk, mezhep, milliyet, dil, renk, cinsiyet farkı olmaksızın eşit muamele görebilirler. Bir inanç veya kimlik dolayısıyla imtiyaz istenmesi eşitlik ilkesine aykırıdır. Sadece herhangi bir inanç ya da tek bir kimlik adına yapılan siyaset, Demokratik, Laik Hukuk Devleti’nin altını oyar! “ŞAHSIM DEVLETİ” laiklik ilkesinden sapılarak kurulmuştur ve yine laiklik ilkesine karşı propagandayla varlığını sürdürmek istemektedir. “Türban” hamlesi bu alanda olduğu için yanlıştır. 2) Kılıçdaroğlu şimdiye kadar başarıyla kaçındığı din/mezhep ve ırk/milliyet tuzağına nasıl ve neden düştü? Millet İttifakı’nın öteki beş partisi, sağcı yani dinci ve ırkçı kökenlerden gelen partilerdir. Kılıçdaroğlu’nun son aylardaki başarılı liderlik (ve dolayısıyla Cumhurbaşkanı adaylığını güçlendiren) performansı öteki sağ partileri rahatsız etmiş ve Kılıçdaroğlu üzerinde bir baskı kurmuş olabilirler. Onları rahatlatmak için Kılıçdaroğlu ilk kez kendi kökenini ve gündemde olmayan “Türban” konusunu gündeme getirmiş olabilir. 3) Altılı Masa ve CHP yumuşak karnından nasıl yakalandı? Erdoğan/AKP iktidarı “Millet İttifakı”nı bozmak için “laiklik” üzerinden, belki de “Türban” hakkında bir saldırı planladığı dedikodularıyla bu yanlış hamleyi tetiklemiş olabilir. 4) Seçmen davranışı nasıl etkilenir? Bilemiyorum: Kılıçdaroğlu bu hamlesiyle Altılı Masa ile kurduğu “Millet İttifakı”nı korumak uğruna, CHP’nin geleneksel seçmenini yabancılaştırma riskine girdi. Bu seçmen, Kılıçdaroğlu karşıtlarının ve iktidar yandaşlarının saldırılarından da etkilenerek sandığa gitmezse bu karanlık dönem dört yıl daha devam eder ve ülke nefes bile alınamaz bir hale gelir.",https://www.cumhuriyet.com.tr/yazarlar/emre-kongar/demokrasi-mucadelesinde-turban-2-1989465
Emre Kongar,12 Eylül’ü yerine oturtmak -2,15 Eylül 2022 Perşembe,"Salı günkü yazımı şöyle bitirmiştim: “16 Nisan 2017’de Şahsım Devleti’ni kuran halkoylaması, 15 Temmuz 2016 Askeri Darbe Teşebbüsü’nü gerekçe olarak kullanan 20 Temmuz Sivil Darbesi’nin sonucudur. 15 Temmuz Darbe Teşebbüsü, 3 Kasım 2002 seçimlerinde oluşan AKP-Gülen Cemaati (FETÖ/PDY) AB, ABD ve “Yetmez ama ‘Evet’çiler” iktidarının ve bu iktidar içindeki yolsuzlukların ve haksızlıkların paylaşılmasında çıkan kavganın bir sonucudur. 3 Kasım 2002 seçimlerinde oluşan iktidar ise 12 Eylül 1982 Anayasası ile oluşturulan, dinci siyasete açık, baskıcı rejimin bir ürünüdür. 1982 Anayasası, 12 Eylül 1980 askeri darbesinin eseridir. 12 Eylül 1980 Askeri Darbesi, Milliyetçi Cephe hükümetlerinin bir sonucudur. Milliyetçi Cephe Hükümetleri 12 Mart 1971 Askeri Darbesi’nin sonuçlarıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sonuç olarak diyalektik kronoloji açısından bakıldığında “Şahsım Devleti” 12 Eylül 1980 ve 12 Mart 1971 Askeri Darbelerinin ürünüdür.” *** Şimdi sıra, Salı günü alıntıladığım dönüm noktalarının arkasındaki temel nedeni anlatmaya ve olayların aralarını doldurmaya geldi. Önce, bugünkü “Şahsım Rejimi” bunalımının doğurduğu, ekonomik, kültürel, toplumsal ve hukuksal sorunların arkasında yatan temel nedeni dile getirelim: Başta rejim bunalımı olmak üzere, Türkiye’nin bugün karşı karşıya olduğu bütün sorunların temelinde, ülkenin 1946’dan itibaren sağ iktidarların etkisine girmiş olması yatmaktadır. Bu olayların aralarını doldurma işini Zülâl Kalkandelen ile yazdığımız DEVRİMİN VE KARŞI DEVRİMİN YÜZ YILI adlı kitabımızın yayımlanmış olan birinci ve bu ayın sonunda yayımlanacak olan ikinci cildindeki kronoloji çalışması ile daha önce yaptığımız için belli tarihleri kolaylıkla sıralayacağım. Bütün olaylar zinciri, İkinci Dünya Savaşı’nın bitmesinden sonra, İsmet İnönü’nün, ekonomik ve toplumsal koşullar hazır olmadan Cumhuriyeti Çok Partili Düzen ile taçlandırmak istemesiyle ve aynı sırada Türkiye’nin Sovyet korkusuyla Batı Bloku’na katılmasıyla başladı: 7 Mayıs: 1945 Almanya teslim oldu. 2. Dünya Savaşı, batıda son buldu. 14 Mayıs 1945: Toprak Reformu Yasa Taslağı İnönü tarafından TBMM’ye verildi. 19 Mayıs 1945: İnönü, Toprak Reformu’ndan ve düzenin demokratikleştirileceğinden söz etti. 7 Haziran 1945: Celâl Bayar, Adnan Menderes, Fuat Köprülü ve Refik Koraltan CHP Grubu’na “Dörtlü Takrir”i verdi. Toprak ağalarının ve tarikatların temsilcisi olan Demokrat Parti’nin kuruluşunun ilk tohumları atıldı. 7 Ocak 1946: “Dörtlü Takrir”i verenler, Ankara’da Demokrat Parti’yi kurdu. Genel Başkanlığa Celal Bayar seçildi. 5 Ağustos 1946: İsmet İnönü, Demokrat Parti’nin de katıldığı genel seçimlerden sonra yeniden Cumhurbaşkanı seçildi. TBMM Başkanlığı’na Kâzım Karabekir seçildi. Şükrü Saracoğlu Başbakanlıktan istifa etti. Hasan Âli Yücel, Milli Eğitim Bakanlığı görevinden istifa etti. Köy Enstitüleri eğitim programı tehlikeye girdi. Sağ siyasetin fiili etkisi ülke yönetimine hâkim oldu. 12 Mart 1947: Başkan Truman, Sovyetler Birliği’ne karşı uyguladığı Truman Doktrini çerçevesinde Yunanistan ve Türkiye’ye yardım için 400 milyon dolar verilmesini Senato’dan istedi. 12 Temmuz 1947: İsmet İnönü, Cumhurbaşkanı olarak tarafsızlığını belirten bir bildiri yayımladı. Bu bildiri, tarihe Çok Partili Düzen’i kuran 12 Temmuz Beyannamesi olarak geçti. Türkiye ve ABD arasında Türkiye’ye Yapılacak Yardım Hakkında Antlaşma imzalandı. Milli Eğitim Bakanlığı’ndan izin almak şartıyla özel din bilgisi dershanelerine izin verildi. 14 Mayıs 1950: Demokrat Parti seçimleri kazandı; toprak ağalarının, tarikatların ve emperyalistlerin siyasal temsilcileri olan sağ partilerin, Atatürk, Cumhuriyet, Demokrasi ve her türlü sol karşıtı iktidarları başladı. *** Yarın, “Sağ ve Sol Partiler 1946’dan Sonra Türkiye’yi kaç yıl yönettiler?”",https://www.cumhuriyet.com.tr/yazarlar/emre-kongar/12-eylulu-yerine-oturtmak-2-1981093
Emre Kongar,Saray-halk çelişkisi,30 Eylül 2022 Cuma,"Halk açlıktan ve işsizlikten kırılırken saraydakilerin ve yakınlarının bir elleri yağda bir elleri balda: Saray halktan iyice koptu. Gelir farklılaşması büyüdü. Saray ile halk arasındaki çelişki keskinleşti. Özendikleri ve özledikleri Osmanlı’daki saray-reaya çelişkisine benzedi. Erdoğan/AKP iktidarı seçimleri bu yüzden kaybedecek. *** 1) SARAYIN HARCAMALARI: GÜNLÜK 10 MİLYON LİRA. Sayıştay’ın, Cumhurbaşkanlığı’nın 2021 yılı hesapları raporu yayımlandı: 2020 yılında 2 milyar 896 milyon 174 bin 350 lira 66 kuruş olan toplam harcama 814 milyon 627 bin 196 lira artışla 3 milyar 710 milyon 801 bin 546 TL’ye yükseldi... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2021 yılı günlük harcama yaklaşık 10 milyon lira oldu. Personel harcaması 368 milyon 773 bin 241 lira. Tıbbi ve laboratuvar sarf malzemesi 112 milyon 941 bin 767 lira. İçecek harcaması 2 milyon 813 bin 948 lira oldu. Temizlik ekipmanları harcaması 8 milyon 213 bin 919 lira. Temsil ve tanıtma gideri 41 milyon 463 bin 566 lira. Yolluklar 11 milyon 416 bin 280 lira. Görev gideri 1 milyar 701 milyon 97 bin 149 lira. Zirai maddeler 46 milyon 343 bin 992 lira. *** 2) BAKANIN TASARRUF TEDBİRLERİ ÖNERİLERİ: Tabii Kaynaklar Bakanı Fatih Dönmez “Aklınla Verimli Yaşa” adlı kitapçıkta “tasarruf” tavsiyelerinde bulundu. Banyoya kum saati koyun, 4 dakikadan fazla duş yapmayın. Çamaşır ve bulaşık makinesinde ön yıkama yapmayın. Bulaşıklardaki kaba atıkları yemekte kullanılan peçeteyle temizleyin. Çamaşırları asarak kurutun, kurutma makinesi kullanmayın. Ütüyü fişten erken çekip ütülemeye devam edin. Büyük ekran televizyon kullanmayın. Saçınızı kurutma makinesi ile değil, havlu ile kurutun. Kışın fırını kullandıktan sonra kapağını açıp ortamı ısıtın. Düşük katlar için asansöre binmeyin, merdivenden çıkın. Evinizin duvarlarını açık renge boyatın. Binaların güney cephesine yaprak döken ağaçlar dikin. Kışın perdeleri açın, içeriye güneş ışığı girsin. Radyatör arkasına yalıtım levhası yerleştirin ve önüne mobilya koymayın. Ana girişlerde çift kapı ya da döner kapı kullanın. Kısa mesafelerde yürüyün ya da bisiklete binin. Yüksek motor hacmine sahip araç kullanmayın. Gereksiz yere ani fren yapmayın, gaza basmayın. Araç bekleme halindeyken kontağı kapatın. Bagajda bulunan gereksiz eşyaları çıkarın. *** 3) CUMHURBAŞKANININ ACIYARAK BAKTIĞI SÜFLİ (aşağı, aşağılık, bayağı, adi) BEKLENTİLER: ARABA, TELEFON, KONSER. Ankara Etlik Şehir Hastanesi açılışında konuşan Cumhurbaşkanı ve AKP Genel Başkanı Tayyip Erdoğan şöyle dedi: “Sırf daha iyi arabaya binmek... Daha yeni telefon almak... Daha çok konsere gidebilmek gibi... Süfli heveslerle Ellerin, yani başka ülkelerin başka toplumların kapısına varanlara... Acıyarak bakıyoruz.” *** 4) CUMHURBAŞKANLIĞI’NDA 16 UÇAK 268 LÜKS OTOMOBİL: 2020 yılında Semra Topcu’nun yaptığı habere göre: Cumhurbaşkanlığı’na ait lüks araç sayısı 268. Cumhurbaşkanlığı’nın hava filosundaki uçak sayısı “Uçan jumbo” olarak adlandırılan Boeing 747-8 model uçakla birlikte 16. *** 5) ASGARİ ÜCRET, AÇLIK SINIRI, YOKSULLUK SINIRI: YOKSULLUK SINIRI ASGARİ ÜCRETİN ÜZERİNDE. Türk-İş’in Eylül 2022 raporuna göre: Asgari ücret 5 bin 500 lira. Dört kişilik bir ailenin aylık gıda harcaması olan açlık sınırı 7 bin 245 lira. Gıda harcaması ile giyim, konut (kira, elektrik, su, yakıt), ulaşım, eğitim, sağlık harcamalarının tutarı olan yoksulluk sınırı 23 bin 599 lira. Ve anımsayalım, sarayın bir günlük harcaması 10 milyon lira.",https://www.cumhuriyet.com.tr/yazarlar/emre-kongar/saray-halk-celiskisi-1986838
Emre Kongar,Altılı masanın gücü ve tuzaklar,29 Eylül 2022 Perşembe,"Altılı masanın gücü, “Güçlendirilmiş Parlamenter Demokrasi” üzerindeki “fikir birliğinden” geliyor: Çünkü bu “fikir birliği” Türkiye’nin siyasetindeki sağ-sol bölünmesini çapraz keserek, sağ politikanın son aşaması olan Erdoğan/AKP iktidarının kurduğu “Şahsım Devleti”nin demokratik kurum ve kuralları yozlaştırarak rejimi katletmesini önlemeye yönelik “Demokratik Bir Uzlaşma”dır. Türkiye’nin siyasal tarihinde Demokratik Rejimi yozlaştırmaya yönelik olan hatalardan ders almış olan sağ politikacıların desteğiyle ortaya çıkmıştır. Kuruluşu Kemal Kılıçdaroğlu’nun ince ince işlediği bir siyasal strateji sayesinde gerçekleşmiştir. CHP’nin liderliğinde, İYİ Parti’nin desteğiyle, dinci sağın ve eski AKP yöneticilerinin katılmasıyla kurulan bu “Millet İttifakı” ilk kez, Türkiye’de “Demokratik Rejim” için bir umut belirliyor. Geçmişte de Mümtaz Soysal’ın “Tarihsel Uzlaşma” diye övdüğü Ecevit-Erbakan koalisyonu ile denenen ve başarısızlıkla biten; yaklaşık yirmi yıl sonra Erdal İnönü ile darbelerden ders almış ve Demokratik Rejim’in değerini anlamış olan Süleyman Demirel ortaklığıyla bir kez daha gündeme gelen bu “Orta Sol” ile “Sağ” arasındaki “Demokratik İttifak” yeniden umut oldu! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Buraya kadar Altılı Masa’nın gücünü anlatmaya çalıştım. Şimdi önündeki tuzaklara gelelim. *** Altılı Masa’nın önündeki birinci tuzak, bu ittifak içinde yer alan partilerin tabanlarının kendi liderlerini öteki partilere ödün vermekle suçlaması ve bu suçlama bağlamında Demokratik İttifakı zedelemeleridir. Sol ve Demokrat seçmen tabanı, CHP Demokratik Rejimi ve onun ayrılmaz önkoşulu olan laikliği yeterince desteklemediği gerekçesiyle... CHP dışındaki sağ partilerin tabanları ise eski alışkanlıklarıyla Demokratik Rejim karşıtı ideolojilerinden vazgeçmediklerinden... Destekledikleri partilerin liderlerini, öteki partilere ödün vermekle ve kendi kimliklerinden sapmakla suçlamaktadırlar. Bu suçlamaların etkileri değişik yönlerde olmaktadır: CHP’ye tabanı tarafından yöneltilen suçlamalar Demokratik Rejimi koruyucu, onun dışındaki sağ partilere tabanları tarafından yöneltilen suçlamalar ise Demokratik Rejimi yozlaştırıcı etki yapmaktadır. Burada önemli bir gözlem olarak her altı parti liderinin de zaman zaman hem birbirleriyle hem de kendi içlerinde çelişen söylem ve eylemlerinin, kendi tabanlarından gelen bu değişik baskıları karşılamak için ortaya çıkan tutarsızlıklar olduğunu vurgulamalıyım. Üstelik burada dikkate alınması gereken bir başka öğe, Altılı Masa dışındaki HDP ve öteki iki sol ittifak ile Masa’nın ilişkileridir. Demokratik Rejim’i korumak ve yeniden kurmak için seçimlerde kendi dışındaki desteklere de gereksinme duyan Altılı Masa, gerek HDP’nin gerekse iki ayrı sol ittifakın siyasal konumlarını da dikkate almak zorundadır. *** Altılı Masa’nın önündeki ikinci tuzak, “Güçlendirilmiş Parlamenter Demokratik Rejim” olarak belirlenen “genel hedef” dışında, başka özel ayrıntılara girme baskılarıdır. Burada iktidarın etnikçilik/milliyetçilik ve dincilik/mezhepçilik üzerinden oluşturduğu kışkırtmaları da akılda tutularak “Güçlendirilmiş Parlamenter Rejim” kurulduktan sonra ele alınması ve çözülmesi gereken sorunlara şimdiden çözümler formüle etmek gibi bir yanlışa düşülmemelidir. Seçimlerden sonra kurulacak hükümet de çözülecek güncel sorunlar da seçimlerin sonuçlarına göre belirlenecek yeni yapının oluşturacağı Meclis’te ele alınacaktır. Şimdiden hükümetin yapısı ve somut sorunlar hakkında müzakerelere başlanması, ortaya çıkacak olan fikir ayrılıkları ve çelişkiler yüzünden, “Demokratik Rejim’in kurulması ve işletilmesi” biçimindeki ortak genel hedefi zedeler! *** Tarih ve siyaset “Güçlendirilmiş Parlamenter Demokratik Rejim”in yeniden kurulmasını ve işletilmesini engelleyen politikaları ve politikacıları affetmeyecektir.",https://www.cumhuriyet.com.tr/yazarlar/emre-kongar/altili-masanin-gucu-ve-tuzaklar-1986477
Emre Kongar,Sosyal medyadaki haksızlık iddiaları,25 Eylül 2022 Pazar,"Haksızlık ve hukuksuzluk olayları, bu köşenin dışında, klasik medyada pek yer almıyor... Buna karşılık sosyal medyada zaman zaman kampanyalar yapılarak kamuoyunun dikkati çekilmeye çalışılıyor. Mücella Yapıcı ve öteki Gezi Direnişi mahkûmları hâlâ içeride. 28 Şubat suçlamasıyla, yaşlı ve hasta komutanlar hâlâ hapiste. Hasta, yaşlı ve hamile mahkûmlar, çocuklar hâlâ parmaklıklar arkasında. Osman Kavala ve Selahattin Demirtaş AİHM kararlarına rağmen hâlâ bırakılmayan kişiler. Dün Avrupa Konseyi Bakanlar Komitesi de yeniden Osman Kavala’nın “derhal serbest bırakılması” çağrısında bulundu. Kamuoyunda başkaca öne çıkan olaylar da şunlar: Kemal Kılıçdaroğlu’na suikast düzenleyenlerin cezalarında “gelecekleri düşünülerek” indirim yapıldı... 8 çocuğa tecavüz eden kişinin mahkûmiyeti üst mahkeme tarafından çocukların ruh hallerindeki zarar tespit edilemediği gerekçesiyle bozuldu... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hayvan haklarını savunan Cumhuriyet yazarı Kalkandelen’i, hakaretler savurarak tehdit eden kişi beraat etti. Twitter’a yansıyan bazı iddia örnekleri aşağıda. *** Tutuklu Hastalar @HastaTutuklular ANNE, BABA VE BEBEKLERİ TUTUKLANDI! Din kültürü öğretmeni Büşra Çulha, eşi Halil Emre Çulha ve 8 aylık kızları Bahar bugün Edirne’de tutuklanıp cezaevine gönderildi. Aileler paramparça ve bu adaletsizliğe ne zaman dur diyeceksiniz? @adalet_bakanlik *** Tutsak Bebekler @TutsakBebekler Sevda Ersoy 16 haftalık HAMİLE. Günlerdir Şakran Cezaevi’nde tutuluyor. Ses verelim bir BEBEK daha kelepçeler arkasında dünyaya gelmesin! *** Mediha Yıldız @varskvlavimedea GÜRBÜZ DÖNMEZ diyor ki: “İleri derece KANSER hastasıyım, ameliyat olamıyorum. Birçok sağlık sorunumla birlikte ÖLÜME terk edildim..” *** Kemal Karanfil @cesuradalet AYRIMCILIK.! Ek’teki iki karar Yargıtay 16 CD’nin. El Kaide cihatçısına AİHM hukuku. TSK mensubuna ise Düşman Ceza Hukuku. *** EKIMSongül62 @ekim_songul Akromegali hastası #EKİMPOLAT in beynindeki tümör’ün alınması için hastane yatışının yapılması ve üzerindeki baskı işkence son bulsun diye İstanbul ihd önünde oturma eylemine devam ediyorum. 46. günündeyim *** Sevinç Özarslan @sevincozarslan Boğaziçi Ün. Türk Dili ve Edebiyatı Böl. öğrencisi İbrahim Enes Gacar @FreedomForEnes “669 GÜNDÜR TUTUKLUYUM VE BEN TERÖRİST DEĞİLİM” Onun tek suçu, arkadaşlarıyla tuttukları öğrenci evinde kalmak. Umarım 26 Eylül’de özgürlüğüne kavuşursun. *** Odak Dünyam @odakdunyam Bu insanların yeri cezaevi mi? @adalet_bakanlik *** mustafahos @mustafahos Erzurum Diyanet Kuran kursunda çocuklara tecavüz  davasında üst mahkeme bozma kararı verdi. İstinaf çocukların mahkemede dinlenilmesini istiyor. Bu korkunç bir karar. Çocuklar aynı travmayı yaşayacak. Hatta daha ağırını. *** Önce Çocuklar ve Kadınlar Derneği @oncecocukkadin Ne yazık ki istinaf mahkemesi çocukların duruşmada dinlenmesi gerektiğine karar vererek, bu sebeple kararı bozdu. Bu durum, çocuğun üstün yararı ilkesinin çiğnenmesidir. *** Zülâl Kalkandelen @veganzulal Mahkeme gazeteci ve hayvan özgürlüğü aktivisti olarak avcılık karşıtı yazılarım ve konuşmalarım nedeniyle bana küfürlü tehditte bulunan avcıyı beraat ettirdi! Suçu işlediğine dair yeterli delil elde edilememiş! Mesajı atarken video mu çekilecekti! @adalet_bakanlik @bybekirbozdag *** Mehmet Ali ASLAN @HemmedAliAslan Musa Anter cinayeti zamanaşımı nedeniyle düşürüldü. Ankara 6. Ağır Ceza Mahkemesi’nin verdiği karar evrensel hukuka aykırıdır. İnsanlığa karşı işlenen suçlarda zamanaşımı OLMAZ ! *** Haksızlık, hukuksuzluk ve adaletsizlikleri kanıksamayın; onlara bıkmadan usanmadan karşı çıkın!",https://www.cumhuriyet.com.tr/yazarlar/emre-kongar/sosyal-medyadaki-haksizlik-iddialari-1984854
Emre Kongar,Tezcan Karakuş Candan,02 Ekim 2022 Pazar,"28 Şubat davası mağdurları, yaşlı ve hasta komutanlar hâlâ hapisteler. Hasta, yaşlı, hamile, lohusa mahkûmlar, çocuklar hâlâ parmaklıklar arkasındalar. KHK kararlarıyla işlerini kaybedenlerin sorunları çözülemedi. Cezaevlerinde haksızlık ve hukuksuzlukları protesto için yapılan ölüm oruçları devam ediyor. Osman Kavala ve Selahattin Demirtaş AİHM kararlarına rağmen hâlâ bırakılmadılar. Bu arada Avrupa Konseyi Bakanlar Komitesi de yeniden Osman Kavala’nın “derhal serbest bırakılması” çağrısında bulundu, yoksa Türkiye’ye karşı yaptırımlar başlayacak. Mücella Yapıcı ve öteki Gezi Direnişi mahkûmları hâlâ içeride. Ama kamu yararının savunulması, imar yolsuzluklarına karşı mücadele ve çevrenin korunması çabaları Mimarlar Odası şubeleri tarafından devamlı olarak sürdürülüyor! *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gezi Direnişi Davası’ndaki haksız ve hukuksuz mahkûmiyet kararına karşı Ankara Mimarlar Odası, “Adalet Nöbeti” adı altında, bugün de devam eden bir protesto ve direniş nöbeti başlatmıştı. Eylemin başladığını Mimarlar Odası Ankara Şube Başkanı Tezcan Karakuş Candan, “Bugün vicdan zorbalığa karşı direnecek. Direnişimiz başlıyor” diyerek duyurmuştu. TMMOB Yönetim Kurulu Başkanı Emin Koramaz da “Gezi’de yargılanması gereken birileri varsa gece yarısı çadırları ateşe verenlerdir, ‘emri ben verdim’ diyenlerdir” diyerek bu eyleme destek verdiklerini belirtmişti. Tezcan Karakuş Candan, Ankara’daki bütün imar yolsuzluklarına, özellikle de Atatürk Orman Çiftliği’nin yağmalanmasına karşı çıkan bir meslek örgütünün simgesidir. Türkiye’nin vicdanlı, bilinçli, hem genel hem de meslek ahlakı son derece gelişmiş olan bu mimar evladı, haksız ve hukuksuz bir kararla İçişleri Bakanlığı tarafından Çankaya Belediyesi’ndeki görevinden alındı. Danıştay’ın aksi yöndeki hükmüne rağmen, İçişleri Bakanlığı Yüksek Disiplin Kurulu’nun, Sinan Aygün’ün şikâyeti sonucunda verdiği devlet memurluğundan çıkarma kararı, Tezcan Karakuş Candan’a, 30 Eylül 2022 Cuma günü, Çankaya Belediyesi’nde resmen tebliğ edildi. Tezcan Karakuş Candan, kararı tebellüğ ederken özetle şunları söyledi: “Bugünden itibaren 657 sayılı devlet memuru değilim. Bugünden itibaren yeminini ettiğim Mustafa Kemal’in memuruyum. Bu hukuksuz karardan sonra yargı sürecimiz başlayacak. Bu ülkenin Cumhuriyet değerlerinin rantçılara kalmadığını bir kez daha göstereceğiz... Bugün Tüm Bel-Sen sendikası ve dostlarımın beni uğurluyor olması, Çankaya Belediyesi’nin binasını sloganlarla çınlatıyor olmamız bu mücadelenin bitmediğini gösterir. Bunun dönüşü de var o gün hep birlikte burada olacağız. Tüm Bel-Sen Sendikası’na, çalışma arkadaşlarıma, uğurlamaya ve karşılamaya gelen, yanımızda olan herkese teşekkür ediyorum.” Tüm Bel-Sen Genel Başkanı Erdal Bozkurt da yaptığı açıklamada özetle şöyle konuştu: “Mimarlar Odası Ankara Şube Başkanı Tezcan Karakuş Candan, bir teknik insan olarak başka hayatlar kurabilirdi ama o Ankaralıların insanca yaşayabildiği bir kent için, kenti talan eden politikalara karşı itiraz etti. Bu itirazını meslek odası ile birlikte binlerce kez dile getirdi ve rahatsız oldular. Onları rahatsız etmeye devam edeceğiz. Bu bir başlangıç, buradan çıktığımız gibi adil ve bağımsız bir yargı kararıyla arkadaşımızı tekrardan buraya getirteceğiz” Tezcan Karakuş Candan, daha sonra kendisini görevden alan kurul üyelerinin kimliklerini tek tek anlattı; ne kadar haksız ve siyasal açıdan ne kadar taraflı olduklarını belirtti. *** Kamu çıkarlarını savunmanın, demokrasi, özgürlük, eşitlik ve adalet arayışının, bitmeyen bir mücadele olduğunu ve er veya geç, mutlaka zaferle sonuçlanacağını bir kez daha anımsatalım!",https://www.cumhuriyet.com.tr/yazarlar/emre-kongar/tezcan-karakus-candan-1987527
Emre Kongar,‘Şahsım devleti’ sağ iktidarların sonunu getirdi 5-2,22 Eylül 2022 Perşembe,"Bugünkü başlığın aynısıyla yayımlanmış olan Salı günkü 5-1 numaralı yazımda bu topraklardaki diyalektik süreci 11 maddede özetlemiş ve 12 Mart 1971 Askeri Müdahalesine getirmiştim. Oradan devam ediyorum: 12) Diyalektik tarih açısından 1961 Anayasası’nın karşıtı olan 12 Mart 1971 askeri darbesi, yine diyalektik olarak “Darbe bana karşı yapıldı” diyen Bülent Ecevit’i CHP’nin başına getirdi, “Ortanın Solu” hareketini ve CHP’yi güçlendirdi. 13) AP’nin başına geçen Süleyman Demirel’e kızan Celal Bayar’ın intikamı, 1973 seçimlerinde Adalet Partisi’nden 45 sandalye kopardı ve CHP’yi birinci parti, CHP-MSP koalisyonu ile Ecevit’i Başbakan yaptı. 14) Ecevit, Nikos Sampson’un Kıbrıs’taki darbesine karşı “Kıbrıs Barış Harekâtı” ile ulusal kahraman oldu ve Erbakan’ın uyumsuzluğundan şikâyet ederek 45 sandalyeli Ferruh Bozbeyli’nin Demokratik Partisi ile yeni bir hükümet kurmak umuduyla koalisyonu bozdu ama Bozbeyli’nin tavır değiştirmesiyle ortada kaldı ve iktidarı bırakıp gitti. 15) Ecevit gidince, Orta Sağ, Dinci Sağ ve Irkçı Sağ, birbirlerinin rakipleri olduğundan bir türlü birleşemediler ve geçici olarak Sadi Irmak Başbakanlığında bir hükümet kuruldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 16) Ortadoğu Gazetesi’nde aylarca süren görüşmelerden sonra, emperyalistlerin de desteğiyle sağdaki partiler birleştiler ve Süleyman Demirel’in Başbakanlığında “Birinci Milliyetçi Cephe Hükümeti” kuruldu. Böylece 12 Mart Askeri Müdahalesi sonucunda Türkiye’de “Karşı Devrim” yeniden iktidar oldu ve ülkeyi 12 Eylül 1980 üzerinden bugünlere taşıdı. 17) Birinci Milliyetçi Cephe iktidarı hem eğitimi dinci çizgiye kaydırdı hem de sol ve sağ arasındaki çatışmaları ve ölüm sayılarını tırmandırdı. 18) Milliyetçi Cephe Hükümeti’nin tahribatı, diyalektik olarak Ecevit’in Karaoğlan imajıyla ve CHP’nin yeni parti programıyla güçlenmesine yol açtı ama CHP 1977 seçimlerinde yüzde 41.38 oy almasına rağmen Meclis’te 226 milletvekili gerektiren çoğunluktan 13 sandalye eksik kaldı. Sağcı partiler İkinci Milliyetçi Cephe Hükümetini kurdular. 19) Sağ iktidarların başarısızlık ve baskısı diyalektik olarak toplumsal tepkiyi artırdığı için İkinci Milliyetçi Cephe Hükümeti devam edemedi, AP’den 11 milletvekili istifa etti ve Ecevit, Cumhuriyetçi Güven Partisi, Demokratik Parti ve bağımsızlarla bir koalisyon kurarak tekrar iktidar oldu. 20) Fakat bu hükümet hem içindeki uyumsuzluklardan hem de iç ve dış ekonomik koşulların elverişsizliğinden dolayı başarısız oldu; hem pahalılık ve açlık hem de şiddet eylemleri tırmandı. Bu başarısızlıklar sonunda Karaoğlan efsanesi de çöktü ve CHP yapılan ara seçimlerde kaleleri olan yerler de dahil beş sandalyenin beşini de yitirince Ecevit bir kez daha iktidarı bırakıp gitti. 21) “Karaoğlan Efsanesi” ile birlikte “Ortanın Solu” ve “Demokratik Sol” umudu da çöpe gidince, ortam hem ekonomik hem de siyasal istikrarsızlıktan dolayı yeniden sağ seçeneklere hazır hale gelmişti. 22) Önce Demirel’in dışardan MSP ve MHP tarafından desteklenen azınlık hükümeti kuruldu ve IMF programı ile Turgut Özal devreye sokuldu ama İran ve Afganistan olaylarıyla boğuşan emperyalizm ve onların güdümündeki iç ve dış güçler 1961 Anayasası’na karşı diyalektik bir süreçle, çoktan 12 Eylül 1980 Askeri Darbesini hazırlamışlardı. 23) 1961 Anayasası’nın kurduğu Demokratik Rejim’i sınırlamak ve kısıtlamak için yapılmış olan 12 Eylül 1980 darbesi, 1961’in eseri olan bütün demokratik kurum ve oluşumları yok etti veya yozlaştırdı; Türkiye’yi adeta 15-20 Temmuz 2016 darbelerine ve 16 Nisan 2017’deki “Şahsım Devleti” felaketine hazırladı: Senato’yu kaldırdı. Seçim sistemine yüzde 10 barajını getirdi. Prof. İhsan Doğramacı başkanlığında YÖK’ü kurdu ve üniversite özerkliğini yok etti. Toplumu tarikatların, eğitimi dincilerin etkisine açtı, din derslerinin zorunlu olmasını Anayasa hükmü haline getirdi. Emekçi haklarının savunulmasına sınırlama ve kısıtlamalar getirdi. Kürtleri yok saydı. Atatürk’ün mirasını reddetti, Türk Tarih ve Türk Dil Kurumlarına el koydu. Yunanistan’ın NATO’nun askeri kanadına dönmesine hiçbir karşılık almadan (General Rogers’ın sözü üzerine) izin verdi, Yunanistan’la olan Ege ve Kıbrıs sorunlarımız konusunda Türkiye’yi mahkûm etti. Zaman içinde Yunanistan’ın ve Kıbrıs’ın AB’ye katılması ile, bütün bu sorunların Avrupa Birliği ile aramızdaki sorunlar haline gelmesine yol açtı.",https://www.cumhuriyet.com.tr/yazarlar/emre-kongar/sahsim-devleti-sag-iktidarlarin-sonunu-getirdi-5-2-1983730
Emre Kongar,20 yıl sonunda iç savaş tehdidi mi?,27 Eylül 2022 Salı,"Erdoğan/AKP iktidarı kaybedeceği bir seçime doğru giderken ülkede iç savaş çığlıkları işitilmeye başlandı: Ne büyük bir hüzündür ki Tek Parti döneminde İsmet İnönü’nün Demokrasiye geçmesi sayesinde iktidar olan Dinci/Sağ Siyaset, 20 yıllık kesintisiz iktidarı sonunda, Türkiye’nin 70 yıl önce tarihe altın harflerle armağan ettiği, “Devrimcilerin barışçı yolla, iktidarı muhaliflerine devretmesi deneyiminden” sonra bu günleri yaşıyor! *** Bu 20 yıllık Erdoğan/AKP iktidarı boyunca neler oldu? Devlet ve devletin bütün meşru kuvvet kullanma yetkisine sahip organları ve yargı mekanizması bir kişinin emrine sokuldu. Tarikatlar, vakıf ve dernekler aracılığıyla devletin işlevlerine ortak edildi. 15 Temmuz 2016’da iktidarın müttefiklerinden bir Cemaat, askeri darbe teşebbüsünde bulundu. Bu sırada pek çok otomatik silah kayboldu. Hafif ticari araçlar Otobid'de. Otobid Yurtdışından iktidarın yolsuzluk ve haksızlıkları hakkında ifşalarda bulunan bir çete lideri, bazı silahların bazı sakıncalı yerlere verildiğini açıkladı. İktidarın tetikçileri gazetelerde, televizyonlarda şiddete yönelik beyanlarını yoğunlaştırdılar. Birtakım imamlar, tarikatların, cemaatlerin liderleri, hem laikliğe karşı hem kadınlara karşı kin kusmaya hem de silahlanma ve şiddet çağrısında bulunmaya başladılar. Şaşırtıcı bir biçimde, sokak köpeklerinin katledilmesini savunan bazı hesaplar da sosyal medyada silahlanma çağrısı yapıyor. Bu duruma dikkat çekmek için, 25 Eylül Pazartesi günü www.kongar.org adresindeki internet sitemde aşağıdaki uyarıyı yayımladım. *** “GARİP VE RASTLANTISAL(!) AMA KİRLİ BİR İTTİFAK Son günlerde özellikle sosyal medyada garip ve kirli bir ittifak göze çarpıyor: Bir yandan sokak köpeklerinin öldürülmesini isteyenler silahlanma çağrısı yapıyor... Öte yandan bazı imamlar devlet düşmanlarının temizlenmesi ve bu amaçla evlerde nakit para ve baklagiller gibi dayanıklı besin maddelerinin bulundurulmasını öneriyorlar... İmamlar tarafından sürekli olarak kadınların açık saçık giyindiklerinden şikâyet ediliyor... Otomatik silahlarla poz verenlerin fotoğrafları, zaten uzun zamandır, övünmek için kendi hesaplarında yayımlanıyor... Ana muhalefet partisi olan CHP’nin ve meşru bir parti olan HDP’nin, terör örgütü PKK ile ilişkili olduğu iddiaları Anadolu’da, çeşitli biçimlerde hazırlanan pankartlarla ilan ediliyor... 16 Nisan 2017 sözde referandumunda parklarda ve sokaklarda atılan silahların sesleri hâlâ insanların kulaklarında... İktidarın tetikçileri ise medyada iktidarın seçimi kaybetmeyeceği, kaybetse bile gitmeyeceği propagandasını yayıyorlar... Ve laikliği ve hayvan haklarını savunan yazarlar, özellikle de kadınlar bu gruplar tarafından linç ediliyor. Tam ülkenin kaderini belirleyecek seçimlere gidilirken bu garip ve rastlantısal(!) ama kirli ittifaka kamuoyunun dikkatini çekmek istedim.” *** Tam bu yazıyı yayımlamıştım ki Twitter’da Prof. Dr. Eser Karakaş’ın şu tweet’ine rastladım: Eser Karakaş @EserKarakas53 Akit TV’de üç gün önce Ahmet Maranki denen biri “seçimleri kaybedersek gömdüğümüz silahları çıkarıp ‘Bismillah’ deyip sokaklara çıkarız” dedi, internetten sesli ulaşabiliyorsunuz, Akit TV programcısı bile “Hop” demek zorunda kaldı. Peki savcılardan bir girişim var mı acaba? Rezalet ÖS 8:59 · 25 Eyl 2022 *** Aklıma, yurtdışından iktidar hakkında ifşalarda bulunan bir çete liderinin “Oluk oluk kanlarınızı akıtacağız ve akan kanlarınızla duş alacağız” sözü ve bu sözün gerekçesini açıklarken “Ortak fikir çerçevesinde o sırada korku iklimi yaratmak gerekiyordu, onu yaptım” mealindeki açıklaması geldi. Tetikçiler, klasik ve sosyal medyada AKP/Erdoğan’ın seçimi kaybetmeyeceği, kaybetse bile iktidarı terk etmeyeceği biçiminde, şiddet yöntemlerini de anımsatan açık veya kapalı mesajlar vermeye devam ediyorlar. Bilmiyorlar ki “Özgürlük ve Adalet İnancının” ve “Hukuk Devleti ve Demokrasi Savaşımının” barışçı gücü, bütün silahlardan ve şiddet eylemlerinden daha cesur ve daha etkilidir!",https://www.cumhuriyet.com.tr/yazarlar/emre-kongar/20-yil-sonunda-ic-savas-tehdidi-mi-1985588
Emre Kongar,Sanatçı cinayeti: epistemolojik değil ontolojik kopuş!,04 Ekim 2022 Salı,"Yüreğimiz sanatçı Onur Şener’in katledilmesi ile dağlandı: Bütün ülke bu cinayete ağlıyor! Lanet olsun o katillere, o katilleri yaratan siyasal iklime ve onları koşullayanlara! *** Halkı açlığa mahkûm eden politikaların günümüzdeki uygulayıcısı Hazine ve Maliye Bakanı Nureddin Nebati, EPİSTEMOLOJİ terimini siyasal söyleme sokmuştu: “Neoklasik ekonomi düşüncesinden epistemolojik bir kopuşu temsil eden heteredoks yaklaşım günümüzde giderek ön plana çıkan davranışsal ekonomi ve nöro ekonomi ile daha fazla önem kazanmaktadır.” Aslında “Herkes enflasyonu önlemek için faizi yükseltirken biz tersini yapıyoruz ama bunu savunanlar da var” demek istiyordu ama söylediği şey doğru ve haklı olmadığı için, bunu terminoloji mantığı açısından düzgün ama gerçeklere aykırı olan, anlaşılmaz bir biçimde ifade etmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aslında bu iktidar bizi akıl, mantık, bilgi, bilim, hukuk sorunlarından kopardı, uzaklaştırdı, varlığımızı, özgürlüğümüzü, canımızı kurtarma çabasına “bireysel/kişisel beka sorunlarına” mahkûm etti. *** Epistemoloji bilgi felsefesidir. Bilgi bilimi de diyebilirsiniz. Ontoloji, varlık felsefesi ya da varlıkbilim demektir. (İktidarın pek sevdiği ve sık sık kullandığı “Beka sorunu” lafı da felsefi anlamda ontolojik bir ifadedir.) Türkiye bu iktidarın yönetiminde bilgi felsefesi, bilgi bilimi demek olan epistemoloji sorunlarını geride bıraktı... İktidarın bilime, gerçeğe, hukuka ve mantığa uygun davranmadığı artık öğrenildi. Vatandaşlar bugünlerde en ilkel varoluş sorunlarıyla boğuşuyorlar: Özgürlüklerini ve hayatlarını, yani varlıklarını korumaya çalışıyor, ontolojik sorunlarla boğuşuyorlar. Açlık, işsizlik ve enflasyon: Türkiye İstatistik Kurumu TÜİK’in Eylül ayı tüketici enflasyon oranı yüzde 3.08, yıllık enflasyon ise yüzde 83.45. Ulaşım enflasyonu yüzde 117.66 ile ilk sırada. Gıda enflasyonu ise yüzde 93.05 ile ikinci sırada. Üretici enflasyonu ise aylık 4.78, yıllık ise yüzde 151.50 oldu. Üreticinin elektrik, gaz ve buhar maliyeti TÜİK’e göre eylülde aylık yüzde 16.76, yıllık ise yüzde 416.58 oldu. Enflasyon Araştırma Grubu ENAG’a göre, Eylül ayı enflasyon oranı yüzde 5.30, yıllık enflasyon oranı ise yüzde 186.27. Cinayet ve intihar: Adalet Bakanlığı Destek Hizmetleri Dairesi Başkanlığı’nda Daire Başkanı olan Hâkim S. T’nin dün gece saat 23.15 sıralarında Ankara Etimesgut’ta bulunan hâkim lojmanında önce eşini vurduğu sonra da intihar ettiği iddia edildi. Halk TV’nin haberine göre, üç çocuğu bulunan S.T., eski Alperen Ocakları Genel Başkanıydı. Bu eylemin arkasındaki iklimi lanetliyorum. Bir sanatçının bir hiç uğruna katledilmesi: Ankara Çayyolu’ndaki bir mekânda üç kişi, istekte bulundukları şarkıyı bilmediği gerekçesiyle tartıştıkları Onur Şener’i öldürdü. Olayla ilgili beş kişi gözaltına alındı, üç kişi tutuklandı. Sanatçı Haluk Levent, Twitter’dan şu mesajı yayımladı: “Şimdi Ahbaplar bildirdi. Katillerden ikisi Çalışma Bakanlığı’nda müfettiş, bir tanesi TAI’da çalışıyor. Daha da şoktayım. Onur’un yüzünü bardaklarla parçalamışlar. A.G. çalışma bakanlığı bürokrat İ.K. çalışma bakanlığı müfettiş S.S. TAI’da mühendis” Dün TELE 1’de Enver Aysever programında, katledilen sanatçının kızıyla düet yaptığı “Arkadaşım eşşek” şarkısının videosunu yayımladı... Kimse gözyaşlarını tutamadı! *** Bu iktidar 20 yıllık yönetimi ile insanların varoluşlarını tehdit eden bir “Şahsım Devleti” rejimi kurdu... Böylece İslamın siyasette istismar edilmesinin, hem siyasal hem de felsefi alanlarda, gerek epistemolojik ve gerekse ontolojik anlamlardaki iflasını simgeledi.",https://www.cumhuriyet.com.tr/yazarlar/emre-kongar/sanatci-cinayeti-epistemolojik-degil-ontolojik-kopus-1988216
Emre Kongar,CHP’ye sosyal demokrasi uyarıları,09 Eylül 2022 Cuma,"Dün Sosyal Demokrasi konusunda Ercan Karakaş’ın mektubunun giriş bölümünü yayımlamıştım. Karakaş, yazısına Avrupa’da bu konuda Sosyal Demokratlar arasında yapılan çalışmaları ve tartışmaları özetleyerek devam etmiş. Daha sonra da bu çalışmaların sonuçlarını özetlemiş. İktidara hazırlanan CHP lideri Kılıçdaroğlu’nun ve kurmaylarının dikkatine sunulur! *** “Sosyal demokrat partilerin bugün içerisinde bulunduğu krizin başlangıcı, ‘3. Yol’ politikalarının birçok ülkede yürürlüğe konulmasıyla ortaya çıktı. Bu durumu, Hollanda İşçi Partisi’nin eski lideri Wouter Bos, 25 Ocak 2010’da Amsterdam’da yaptığı bir konuşmada; ‘3. Yol ilericileri, makul bir şekilde denetlenen bir serbest piyasanın varlığı koşullarında yatağa gittiler; uyandıklarında ise zincirlerinden boşanmış bir canavarla karşılaştılar’ diyerek yapılan yanlışı cesaretle ortaya koymuştu... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bos; ‘Neoliberaller, uzun süre küreselleşmenin, başımıza nereden geldiği bilinmeyen ve kaçınılmaz bir süreç olduğuna bizleri inandırmaya çalıştılar’ diyerek özeleştiriyi derinleştirmişti... Sonuçta, serbest piyasacıların planladıkları gibi, ortama ‘Gittikçe büyüyen bir Anglosakson ekonomik sistem, gittikçe küçülen bir kamu sektörü ve gittikçe özgürleşen piyasaların hâkim olduğuna’ vurgu yapmıştı... Bu çalışmalarda üzerinde mutabakat sağlanan görüşleri şöyle özetlemek mümkün: Neoliberallerin ileri sürdükleri gibi SSCB’nin dağılması ile sol-sosyal demokrasi bitmiş değildir. Tam aksine sol politikalara ihtiyaç daha da artmıştır. Çünkü var olan eşitsizlikler, piyasacı küreselleşme denilen süreçte daha da artmaktadır. Sosyal demokrasi, özgürlük içerisinde sürekli bir eşitlik arayışı olduğuna göre onun değerleri ve hedefleri bugün için de geçerlidir. Nitekim yapılan tüm araştırmalar sosyal demokrasinin; özgürlük, eşitlik, dayanışma, demokrasi, sosyal devlet, barış, emeğin korunması, kadın erkek eşitliği, doğal çevrenin korunması gibi temel değer ve hedeflerinin toplumlar tarafından benimsendiğini gösteriyor. Dolayısıyla sosyal demokrasi, bu temel ilkelere ve hedeflere dayalı siyaset anlayışını korumalı, program ve stratejilerini temel ilkelerinin rehberliğinde yenilemelidir. Sosyal demokrat öneriler: Bu çerçevede, sol partiler piyasanın ‘bırakınız yapsınlar’ anlayışına kararlılıkla karşı durmalı; toplumun piyasa toplumuna dönüştürülmesine izin vermemelidir. Bu partiler; • İnsani değerleri hiçbir şekilde piyasanın kör güdüsüne bırakmamalı; eğitim, sağlık, sosyal güvenlik, kültür hizmetlerinden vazgeçmemeliler. Bu hizmetlerin bir meta haline getirilmesine karşı mücadele etmeliler. • Çocukların, yaşlıların, engellilerin kamu tarafından desteklenmelerini sağlamalılar. • Programlarında yer alan kadın erkek eşitliğini -başta partide olmak üzere- her alanda sağlamayı görev bilmeliler. • Neoliberal küreselleşmenin demokratik denetim altına alınmasını, kurallara bağlanmasını savunmalılar. Ortaya çıkan zenginliklerin adaletli paylaşımına yönelik yeni politikalar geliştirmeliler. • Dünya siyasetini uluslararası şirketlerin yönlendirmesine karşı durmalılar. Demokratik siyasetin ve ulusal hükümetlerin belirleyiciliğini savunmalılar. • İnsan hakları ihlallerine her yerde aktif olarak karşı çıkmalı ve hukuk devletini güçlendirmek için mücadele etmeliler. • Demokrasinin derinleşmesi, katılımcı hale gelmesi için mücadele vermeliler. Demokrasiye geçiş çabasındaki toplumlara destek olmalılar. • Yaşamın doğal temeli olan çevreyi korumayı ve onu tahrip eden teknolojik ekonomik olguları önlemeyi görev bilmeliler. • Irkçılıkla, yabancı düşmanlığı ile mücadele etmeli; farklı kültürlerin bir arada olmasını zenginlik kabul etmeliler. • Herkese iyi iş ilkesini savunmalı, açlık ve yoksulluğu ortadan kaldırmaya daha çok kaynak ayırmalılar. • Koruyucu sosyal devleti geliştirerek devam ettirmeliler. • Tek kutuplu bir dünya yaratmak isteyen emperyalist politikalara karşı çıkmalı, eşitlerin adaletli ve barışçı dünyasını savunmalılar. • Bu çerçevede; BM, Dünya Bankası, IMF vb. uluslararası kuruluşları demokratik bir yapıya kavuşturmak için mücadele etmeliler. • Demokratik işleyişe sahip bölgesel işbirliklerini teşvik etmeliler. AB’nin, yurttaşların Avrupası olmasına; demokratik ve çok kültürlü bir işleyiş edinmesine öncülük etmeliler. • Silahsızlanma çabalarına öncülük etmeliler. Vesayet savaşlarına karşı tavır almalılar. Barıştan ve uluslararası dayanışmadan yana olmalılar. • Siyasetin demokratikleşmesine, yurttaşların katılımına açılmasına özel önem vermeliler; parti içinde de demokrasiyi ve katılımı esas almalılar. Kadınların eşit katılımına öncülük etmeliler. • Sosyal demokrat partiler arasındaki iş ve güç birliğini geliştirmeliler. Evrensel sorunların çözümüne birlikte katkıda bulunacak mekanizmaları oluşturmalılar. Bu çerçevede Sosyalist Enternasyonal’i daha etkili olacak biçimde yeniden yapılandırmalılar.” *** Karakaş yazısına, bu evrensel önerilerin Türkiye’nin özel koşullarına göre zenginleştirilerek uygulanmaları gerektiğini belirterek son veriyor. Ben yukardaki bu önerilere, Türkiye için, “Yargı Bağımsızlığı” ve “Laiklik” vurgularını eklemenin gerekli olduğunu düşünüyorum. Özetle, bence Sosyal Demokrasinin Türkiye’deki hedefi “Demokratik, Laik ve Sosyal Hukuk Devleti” olmalıdır!",https://www.cumhuriyet.com.tr/yazarlar/emre-kongar/chpye-sosyal-demokrasi-uyarilari-1978876
Emre Kongar,Sosyal Demokrasi Derneği’nin görüşü,11 Eylül 2022 Pazar,"İçeride yatan hastaları, yaşlıları, engellileri, bebekleri, çocukları, 28 Şubat mağdurlarını, Gezi Direnişi mağdurlarını ve haksızlığa, hukuksuzluğa kurban edilen tüm mahpusları, elbette Osman Kavala ve Selahattin Demirtaş’ı da unutmadan... Onlara yapılanları kanıksamadan... Sosyal Demokrasi tartışmasını sürdürüyorum. Sosyal Demokrasi Derneği Genel Başkanı Sami Doğan bir mektup yollamış; önemli bölümlerini aşağıda alıntıladım. *** “Biz sosyal demokrasi derneği olarak, bir düşünce kuruluşu olarak sosyal demokrasiyi; • Siyasal ve sosyal haklarda eşitliğe dayalı, toplumsal cinsiyet eşitliğinin gözetildiği, demokratik bir toplumda yaşama hakkını savunan, • Aklın ve bilimin öncülüğünde demokratik hak ve özgürlüklerin genişletilmesini isteyen, • İnsan haklarını ve onurunu her şeyin üstünde tutan ve dayanışma ruhunu güçlendirmeyi amaçlayan İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol • Ekolojik amaçlara önem veren ve çevre dostu politikaları destekleyen Bir düşünce olarak görüyor ve kabul ediyoruz. CHP, 1959’da İsmet İnönü’nün genel başkanlığında kurultayda kabul edilen ‘ilk hedefler beyannamesi’ ile: • Temel hak ve özgürlüklerin • Düşünce ifade ve basın özgürlüğünün • Sosyal, sendikal ve ekonomik hakların güvence altına alınması doğrultusunda önemli adımlar atmıştır. CHP 1965 yılında ortanın solunda durduğunu açıklamıştır. 1976 kurultayında ise Bülent Ecevit’in genel başkanlığında, bir yandan temel ilkeler olarak ‘Altı Ok’ korunmuş, diğer taraftan ‘Demokratik Sol’ kavramı parti programının ilkelerinden biri haline gelmiştir. CHP’nin Altı Ok’unda yer alan ilkelerin de bugün anlaşılacağı üzere, sosyal demokrat ideolojiyle hiçbir çelişkisi yoktur. CHP’nin yine 1976 yılında Sosyalist Enternasyonel’e üye olduğunu anımsamakta da fayda vardır. Bugün sosyal demokrasinin ve demokratik solculuğun, Atatürkçülük ve Altı Ok ile bağdaşmadığını savunan çevreler, CHP’nin tarihsel birikimine ve kurumsal kimliğine haksızlık etmektedir. Bu bağlamda CHP’nin, yukarıda sıraladığımız ilkeleri benimseyen bir Sosyal Demokrat parti olduğuna inanıyoruz. ‘CHP Sosyal Demokrat bir parti midir, değil midir’ gibi bir tartışmayı özellikle, ülke için hayati önem taşıyan bir genel seçim öncesinde doğru bulmuyoruz. Öte yandan Sosyal Demokrasi Derneği olarak, önümüzdeki süreçte değişen dünya ve Türkiye koşullarını dikkate alarak ‘21. Yüzyılda Sosyal Demokrasinin Türkiye Programını’ hazırlayarak kamuoyunun bilgilerine sunmak istiyoruz. Bu programın ana başlıkları; • Ekonomiyi en iyi Sosyal Demokratlar yönetir. • Sosyal adaleti ve refahı en iyi Sosyal Demokratlar sağlar. • İşleyen bir demokrasiyi en iyi Sosyal Demokratlar gerçekleştirir. • Ulusal çıkarları en iyi Sosyal Demokratlar korur olacaktır. Sosyal Demokrasi, tarihinde belli noktalarda olduğu gibi, bugün de yenileşmenin zorluklarını yaşıyor. Burada önemli nokta, yeni neoliberal rüzgârlara kapılmadan, solun özünü ve ilkelerini koruyarak, pandemi, Rusya-Ukrayna savaşı gibi tüm dünyayı doğrudan etkileyen gelişmeleri doğru değerlendirerek yeni sorunlara yeni çözümler ve yeni kurumlar üretebilmektir. Zengin bir program ve tartışma kültürüne sahip olan Sosyal Demokrasi bunu başaracak güçtedir çünkü başta emekçiler olmak üzere geniş toplum kesimleri, dün olduğu gibi bugün de özgürlük, eşitlik, dayanışma, adalet, demokrasi ve barışın hâkim olduğu bir toplum ve dünya istiyor. İşte tüm bu nedenlerle 2023 seçimlerinde Sosyal Demokratların iktidara gelme şansı çok yüksektir.” *** Değerli okurlarım, yukarda önemli bölümlerini alıntıladığım mektupta açıklanan görüşlerin, benim bu köşedeki yazılarımla aynı doğrultuda olduğunu mutlaka fark etmişlerdir. Sosyal Demokrasi Derneği’ni kutlar ve kendilerine teşekkür ederim. Umudum odur ki seçimlerden sonra Demokratik ve Laik Sosyal Hukuk Devleti yeniden işletildiğinde bu satırları içeride okuyan haksızlık ve hukuksuzluk kurbanlarının sorunları da ivedilikle çözülecektir.",https://www.cumhuriyet.com.tr/yazarlar/emre-kongar/sosyal-demokrasi-derneginin-gorusu-1979563
Emre Kongar,12 Eylül’ü yerine oturtmak-1,13 Eylül 2022 Salı,"Demokratik olarak azgelişmiş veya gelişmekte olan ülkelerde yaşanan sorunlar ile sadece iktidar arasındaki ilişkiler değil, aynı zamanda tarihsel süreçler arasındaki bağlantılar da gözden kaçırılır. *** Ben önce Aydınlanmacı düşünürleri ve Fransız Devrimi’ni, sonra Marx’ı, Lenin’i ve Sovyet Devrimi’ni, en sonra da Atatürk’ü, İstiklal Savaşı’nı, Cumhuriyeti ve Türk Devrimi’ni çalıştım. Bunları iyice hazmettikten sonra, Türkiye’deki siyasal, toplumsal ve ekonomik değişme dinamiklerini yakalamaya çalıştım. Elbette bunun için İslam ve Osmanlı tarihini iyi bilmek gerekiyordu. Bu konuda yazılmış yerli ve yabancı bütün önemli yapıtları okumanın ötesinde, Ömer Lütfü Barkan gibi, Halil İnalcık gibi, Reşat Kaynar gibi, Şerafettin Turan gibi, Tarık Zafer Tunaya gibi üstatlarla ve Doğan Avcıoğlu gibi, Muzaffer Sencer gibi, İsmail Cem gibi, Bülent Ecevit gibi İlhan Selçuk gibi çağdaşlarımla, Sadun Aren gibi, Besim Üstünel gibi, Aydın Yalçın gibi, Cahit Talas gibi, Şerif Mardin gibi, Mübeccel Kıray gibi hocalarla, hem her üç devrimi hem de insanlık, Osmanlı ve Cumhuriyet tarihlerini uzun uzun, kimi zaman günlerce konuşarak ve tartışarak irdelemek şansını yakaladım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu konuda oluşturduğum Türkiye’yi de kapsayan “Azgelişmiş veya Gelişmekte Olan Ülkeler İçin İdeolojik Temelli Toplumsal Değişme Modelimi” “Toplumsal Değişme Kuramları ve Türkiye” adlı kitabımda açıklamaya çalıştım. “21. Yüzyılda Türkiye” adlı kitabımda da Türkiye’yi irdeledim. Her iki kitabımı yazarken de olaylar arasındaki sebep-sonuç ilişkisini kesin olarak bilmek gerekiyordu. Bu nedenle mütevazı bir kronoloji çalışması yaptım ve “Türkiye’nin Toplumsal Yapısı” adlı kitabımın arkasında ek olarak yayımladım. Zaman içinde, gerek kaynakların çeşitlenmesi gerekse zamanın çok hızlı geçmesi bu kısa kronolojinin yetersizliğini iyice belirledi. Bu arada hem Osmanlı hem de Cumhuriyet tarihlerini, dinci ideoloji bağlamında saptıran, tarihsel gerçeklere bütünüyle ters, yalan iddialarla yeni bir tarihsel yazım dalgası, sağcı iktidarların da desteğiyle kamuoyunu etkilemeye başladı. Bunun üzerine, genç çalışma arkadaşım Zülâl Kalkandelen ile birlikte 1919’un başından 2019’un sonuna kadarki süreyi kapsayan diyalektik bir kronoloji çalışması yapmaya giriştik. Bu çalışmayı diyalektik bir görüşle ele aldık: Bir başka deyişle, olaylar ve süreçler arasındaki ilişkiyi, tek düze bir çizgide değil, sebep-sonuç ve etki-tepki bağlamında, tarihsel zikzakları vurgulayarak irdelemeye çalıştık. *** Sevgili okurlarım, yukardaki satırları, aşağıda 12 Eylül için yapacağım değerlendirmelerimin arkasında yatan emeği, çalışmaları ve düşünce yöntemini açıklamak için yazdım. Şimdi sıra aralardaki bazı önemli tarihleri atlayarak yapacağım temel değerlendirmelerin özetine geldi: 16 Nisan 2017’de Şahsım Devleti’ni kuran halkoylaması, 15 Temmuz 2016 Askeri Darbe Teşebbüsü’nü gerekçe olarak kullanan 20 Temmuz Sivil Darbesi’nin sonucudur. 15 Temmuz Darbe Teşebbüsü, 3 Kasım 2002 seçimlerinde oluşan AKP-Gülen Cemaati (FETÖ/PDY) AB, ABD ve “Yetmez ama ‘Evet’çiler” iktidarının ve bu iktidar içindeki yolsuzlukların ve haksızlıkların paylaşılmasında çıkan kavganın bir sonucudur. 3 Kasım 2002 seçimlerinde oluşan iktidar ise 12 Eylül 1982 Anayasası ile oluşturulan, dinci siyasete açık, baskıcı rejimin bir ürünüdür. 1982 Anayasası, 12 Eylül 1980 askeri darbesinin eseridir. 12 Eylül 1980 Askeri Darbesi, Milliyetçi Cephe hükümetlerinin bir sonucudur. Milliyetçi Cephe Hükümetleri 12 Mart 1971 Askeri Darbesi’nin sonuçlarıdır. Sonuç olarak diyalektik kronoloji açısından bakıldığında “Şahsım Devleti” 12 Eylül 1980 ve 12 Mart 1971 Askeri Darbelerinin ürünüdür.",https://www.cumhuriyet.com.tr/yazarlar/emre-kongar/12-eylulu-yerine-oturtmak-1-1980251
Emre Kongar,"CHP, hem Atatürkçü hem de sosyal demokrat bir partidir 14",28 Ağustos 2022 Pazar,"Tam da Gülşen’in haksız ve hukuksuz olarak tutuklandığı bir dönemde, içerideki siyasal hükümlü ve tutuklu okurlarım üzülmesinler: Onları unutmadım... Ne yaşlıları, hastaları ve engellileri... Ne hak aramak için ölüm orucuna girenleri... Ne anneleri, bebekleri, çocukları... Ne Gezi Direnişi mağdurlarını... Ne olmayan ama olduğu iddia edilen 28 Şubat Darbe Girişimi mağdurlarını... Ne KHK’lileri... Ne de Osman Kavala’yı, Selahattin Demirtaş’ı ve onlar gibi olanları! CHP üzerine yazdığım bu yazılar esas olarak onları haksız ve hukuksuz olarak içeri atan siyasal iradenin değişmesine yönelik. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Siyasetin diyalektiği içinde, Çok Partili Düzen’e geçildikten sonra, sağ iktidarların toplumu bunaltan siyasal baskı ve ekonomik sömürü dönemlerinden sonra, sol siyasetin bir umut haline geldiğini görüyoruz. Bu yazı dizisi aslında bu sol umudun nasıl meydana geldiğini ve NASIL HARCANDIĞINI anlatan bir öykü: Amacım Adalet, Özgürlük, Eşitlik ve Demokrasi için iktidarın nasıl değiştirilebileceğini irdelemek, iktidara gelindiğinde de bu Demokrasi fırsatının yeniden ziyan edilmesini önlemek için tehlikelere işaret etmek. *** İlk adım, Demokrasi, Adalet, Eşitlik ve Özgürlük için, iktidara gelmek elbette. İktidara gelmek için de Türkiye’nin, bir türlü yerleşememiş, Atatürk’ün Cumhuriyet Devrimi’ne, İnönü’nün Çok Partili Düzen Atılımı’na ve 1961 Anayasası’nın getirdiği bütün reformlara rağmen bir türlü içselleştirilememiş, sağ iktidarlar ve 1971 ve 1980 askeri darbeleriyle ırzına geçilmiş olan Demokratik rejiminden, arta kalmış olan seçim ve sandık kurallarına uymak gerekiyor. Umutlar yeniden Cumhuriyeti kuran ve Çok Partili Düzen’i getiren Cumhuriyet Halk Partisi’ne ve onun öncülüğünde oluşturulan resmi ve gayri resmi ittifaklara bağlanmış görünüyor. Tükenmiş ve bütün vaatleri boş çıkmış, halkı açlığa ve yokluğa mahkûm etmiş olan iktidarın elinde sadece iki koz kalmış gibi: 1) Demagojik “Bayrak, Ezan, Kuran” edebiyatına sığınmak, ırk/millet ve din/mezhep sömürüsüne hız vermek... 2) Muhalefet partilerinin Demokrasi, Adalet, Özgürlük ve Eşitlik için güç birliği yapmalarını engellemek. Bu amaçla hem partiler arasındaki farklılıkları, ayrımları vurguluyor, hem de aynı parti içindeki hizipleri birbirleri aleyhine kışkırtıyor... “Şahsım Devleti”nin maddi, manevi olanaklarını da bu amaçla sonuna kadar kullanıyor. Dolayısıyla, siyasal arenada, Türkiye’nin tarihine ve bugününe pek de uymayan birçok garip tartışma sürüp gidiyor. Bunların en önemlilerinden biri de, CHP içinde İsmet İnönü ve Ecevit tarafından çoktan birleştirilmiş ve bütünleştirilmiş olan Atatürkçülük ve Sosyal Demokrasi arasında kavga çıkarmaya dönük olan iddialar gibi görünüyor. İnönü’nün “Ortanın solundayız” sözü ile başlayan, Ecevit’in Genel Başkan olmasıyla devam eden, 1977’de 6 Ok’a eklenen altı yeni ilke ile perçinlenen bu birleşme, 12 Eylül’ün CHP’yi de kapatması üzerine Necdet Calp’e kurdurulan Halkçı Parti ve Erdal İnönü tarafından kurulan Sosyal Demokrasi Partisi ile de sürmüştür. Sonradan sevgili sınıf ve münazara takımı arkadaşım Aydın Güven Gürkan’ın Genel Başkanlığını kazandığı Halkçı Parti, Gürkan’ın büyük özverisiyle Sosyal Demokrasi Partisi ile birleşince ortaya çıkan Sosyaldemokrat Halkçı Parti, eski partiler açılana kadar, CHP’in mirasını Atatürkçülüğü ve Sosyal Demokrasiyi bütünleştiren çizgide temsil etmiştir. Sıra, böylece SHP-CHP birleşmesine gelir!",https://www.cumhuriyet.com.tr/yazarlar/emre-kongar/chp-hem-ataturkcu-hem-de-sosyal-demokrat-bir-partidir-14-1974408
Emre Kongar,Açlık ve ideolojik tartışma!,06 Eylül 2022 Salı,"Dün Ağustos Ayı enflasyon oranları açıklandı. Devlet kurumlarının ilan ettikleri veriler kamuoyundaki güvenilirliklerini kaybettiğinden beri, Türkiye İstatistik Kurumu TÜİK’in açıkladığı oranlar, pahalılığı ve açlığı bizzat yaşayanlar arasında sadece ya eleştiri ya da alay konusu oluyor. Bereket versin, Prof. Veysel Ulusoy’un Enflasyon Araştırmaları Grubu ENAGRUP var da kamuoyu gerçekçi oranları öğrenebiliyor. TÜİK’in Tüketici Fiyat Endeksi olarak açıkladığı Ağustos ayı enflasyonu yüzde 1.46. Yıllık tüketici enflasyonu ise TÜİK tarafından yüzde 80.21 olarak açıklandı. Buna karşılık ENAG Ağustos ayındaki tüketici için enflasyonu yüzde 5.86 olarak açıkladı. ENAGRUP’a göre, yıllık tüketici enflasyonu ise yüzde 181.37. Geçinemeyen halk, elbette ENAGRUP’un açıkladığı oranlara daha çok inanıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidarın “Obskürantist”, “Karartmacı”, “Bilmesinlerci” politikasına uygun olarak oranları ve sayıları gölgeleyen TÜİK, üstelik tutarlı da değil: Ağustos ayı Üretici Fiyat Endeksini yüzde 143.75 olarak açıkladı. Bir başka deyişle, üreticideki fiyat artışları yüzde 143 ama bakkal, manav, dükkân sahibi bu artışı müşterisine yüzde 80 olarak yansıtıyor. Yani bakkal, manav, perakendeci, bırakın kâr etmeyi, üreticiden aldığı malı yüzde 60 zararla halka satıyor. Bir malın üretimi ile müşteriye ulaştırılması arasında uzun bir zaman süresi olduğu düşünülse bile bu kadar farkı hiçbir piyasa kaldıramaz. *** Şu anda halkın sorunu, hayat pahalılığı!... Peki bu sıkıntı yaşanırken CHP içindeki ideolojik tartışmaları bu sütuna taşımanın anlamı ne? Anlamı çok: 1) Hayat pahalılığının, geçim derdinin sorumlusu bu iktidardır. 2) Geçim sorununun çözümü, iktidarın değişmesine bağlıdır. 3) İktidarın değişmesi, Demokrasi İttifakı’nın lideri konumundaki CHP’nin ve müttefiklerinin istikrarı ile mümkün olacaktır. Benim siyasal ve ideolojik nitelikli yazılarım özellikle CHP üzerinde oynanan bölme, ayrıştırma ve güçsüzleştirme oyunlarına karşı yazılmış olan yazılardır. Soldaki bölünmelerin nelere mal olduğu, bu yazılarım üzerine, SHP İstanbul Belediye Başkanı adayı da olmuş, ünlü yazarımız ve sanatçımız Zülfü Livaneli yolladığı aşağıdaki mektubuyla çok iyi anlatılıyor. *** “Sevgili dostum, Son zamanlardaki sosyal demokrasi yazılarını ilgiyle izliyorum. Özet olmasına rağmen çok doğru görüşler var. Ecevit’in tarih içinde yerli yerine oturtulması gerekiyor. Hatırlarsın bir zamanlar Ecevit için ‘Bir Bölen’ tabiri kullanılırdı ama nedense unutuldu. Haklı olarak, 2002’de iktidarın AKP’ye hediye edildiğini belirtmişsin ama daha önce Ecevit’in katkılarıyla yerel yönetimler zaten onlara verilmişti. 1994 kritik seçimleri bu işin başlangıcıydı. Ankara’da Korel Göymen’in birkaç yüz oyla kaybetmesi, İstanbul’da Ecevit’in bizzat iki miting yaparak SHP’ye yüklenmesi, oyları bölmesi, belediyenin toplam yüzde 36 sol oya karşı yüzde 25 alan AKP’ye verilmesi ve sonraki seçimlerde de hep bölücü tavır göstermesi unutulur gibi değil. Yakın tarihten DSP’yi çıkarsak AKP hiçbir ilde kazanamazdı. Rakamlarla sabit. (SHP yüzde 20.3 - DSP yüzde 12.30 - CHP yüzde 1) Çünkü zorla kabul ettirdikleri adaylık sonucunda ‘Madem böyle, ortak aday olayım’ diye neredeyse yalvarmama karşılık, Ecevit ve Baykal, kazanma şansları sıfır olmasına rağmen, ‘Madem benim olmuyor onlar da kazanmasın’ diye sert bir kampanya yürüttüler ve oyları böldüler. Neyse, bu bizim demokrasi ve adalet özürlü memleketimizde iyi ki senin gibi dürüst insanlar çıkıyor.” *** Benim son yazılarımın mantığı şöyle: Önce, “Demokratik Laik ve Sosyal Hukuk Devletinin” yeniden kurulması ve işletilmesi... Sonra siyasal ve ideolojik kozların paylaşılması!",https://www.cumhuriyet.com.tr/yazarlar/emre-kongar/aclik-ve-ideolojik-tartisma-1977602
Emre Kongar,İmam kışkırtmalarından cami provokasyonlarına,02 Eylül 2022 Cuma,"Son günlerde Kemal Kılıçdaroğlu sürekli olarak iktidarın seçime doğru yapabileceği kışkırtmalara dikkat çekmeye çalışıyor: Camilere ve cami cemaatine karşı düzenlenebilecek provokatif saldırılara karşı toplumu uyarıyor. Türkiye’nin yakın tarihinde Kahramanmaraş, Çorum ve Madımak kışkırtmaları ve katliamları var. Dolayısıyla bu uyarılar son derece gerçekçi ve geçerli. Derken, bu uyarılara Saadet Partisi Genel Başkanı Temel Karamollaoğlu da katıldı. Karamollaoğlu’nun hem din çizgisindeki siyasetten geldiği hem de Madımak katliamı sırasında Sivas Belediye Başkanı olduğu düşünülürse bu uyarıların ne denli önemli olduğu daha iyi anlaşılır. *** Kamuoyunda, Türkiye’yi yirmi yıldır pençesinde kıvrandıran iktidarın, kaybedeceği belli olan bir seçim öncesinde, bu seçimi ya erteleyebileceği ya da daha kötüsü, çalabileceği, çeşitli yöntemler arayabileceğine ve uygulayabileceğine ilişkin olasılıklar tartışılıyor. Son günlerde imamların, toplumu din ve inanç üzerinden ayrıştırmaya, düşmanlaştırmaya ve can kaybına bile yol açabilecek karışıklıklar çıkarmaya yönelik söylemleri dikkati çekiyor. Çarşamba günü Zülâl Kalkandelen Cumhuriyet’teki yazısında bazı imamların akla ziyan kışkırtıcı söylemlerinden bazı örnekler vermiş. Bir imam “Müslüman kadına, İslamın dışı bir dinden kadın aynı yabancı hükmündedir. Müslüman kadın, kâfire kadınların yanında da erkek varmış gibi oturacak” demiş. Bir başka imam “Sokaklar kasap dükkânı gibi. Et görmekten içimiz dışımıza çıkıyor artık” diyerek örtünmeyen kadınları “et” olarak nitelemiş. Bir TV “hocası”, “Müzik ve müzik aletleri şeytanidir, insanları zinaya iter” diyerek “yasaklanması gerekir” şeklinde vaaz vermiş. Şanlıurfa’daki bir imam “Çocuğun kolu, göğsü, her tarafı açık. Atlet gibi elbiseler, mini etek bacak açık. Ondan sonra pedofili suçtur. Pedofili akımı sen körüklüyorsun” demiş ve pedofiliye kılıf uydurmuş. Kalkandelen, “İmamların peş peşe infial yaratacak şekilde kadınları hedeflemesi, bunun, seçim öncesi girilen son virajda toplumdaki kutuplaşmayı artırması için planlı olduğunu düşündürüyor” diyerek bu kışkırtıcı söylem korosuna dikkat çekmiş. *** Emperyalistlerin ve diktatörlerin ülkeleri sömürerek yönetmek için başvurdukları en elverişli yöntemin dincilik ve etnikçilik provokasyonları olduğu bilinir. Kılıçdaroğlu’nun ve Karamollaoğlu’nun camilere ve cemaatlere saldırı provokasyonu konusundaki uyarıları tam da imamların bu kışkırtıcı korosunun güçlendiği, din istismarının siyasal sahnede hız ve güç kazandığı bir zamana rastlıyor. Benim hemen aklıma gelen soru şu: Acaba imamların söylemleriyle, din istismarıyla, halkı ayrıştırmak, bölmek ve düşmanlaştırmak stratejisi bundan sonra camilere ve cemaatlere provokatif olarak yapılacak, yaptırılacak saldırılara zemin hazırlamak için mi sahneleniyor? Şimdiden yapılacak, yaptırılacak kışkırtıcı eylemler için dillendirilecek suçlamalara gerekçeler mi oluşturuluyor? Gerilim şimdiden tırmandırılarak bir çatışmanın bir kargaşanın tohumları mı atılıyor? Seçimleri ertelemek veya daha da kötüsü, çalmak için senaryolar mı yazılıyor? *** Bütün Demokratlar, Adalet, Özgürlük, Eşitlik arayanlar: Her türlü düşmanlaştırıcı ve özellikle inançlar ve etnikçilik üzerinden yapılacak kışkırtıcı eylem ve söylemlere karşı dikkatli olmalı... Her zaman, her koşul altında, her yerde, her biçimde barışı korumalı... Mutlaka barışçı, demokratik ve yasal ama aynı zamanda kesin kararlı ve korkusuz eylem ve söylemlerle... Demokrasiye, seçime ve sandığa sahip çıkmalıdır.",https://www.cumhuriyet.com.tr/yazarlar/emre-kongar/imam-kiskirtmalarindan-cami-provokasyonlarina-1976222
Emre Kongar,Kılıçdaroğlu adalet peşinde,04 Eylül 2022 Pazar,"Gezi Direnişçileri hâlâ hapiste... 28 Şubat konusundaki haksızlık ve hukuksuzluk kurbanları hâlâ hapiste... Osman Kavala hâlâ hapiste... Selahattin Demirtaş hâlâ hapiste... 83 yaşında kendi ihtiyaçlarını göremeyen mahkûm, ölümcül kanser hastaları, bebeler, çocuklar, hâlâ hapiste. Alışmayın, kanıksamayın! *** CHP Genel Başkanı Kemal Kılıçdaroğlu, Türkiye’yi sarsan “Adalet Yürüyüşü”nü 2017’de gerçekleştirmişti. Ben de hem o yürüyüşe katılmış hem de Kılıçdaroğlu ile bir söyleşi yaparak Cumhuriyet’te yayımlamıştım. O günden beri, iktidarın adaletsizlikleri, hukuksuzlukları, haksızlıkları devam ettiği için Kılıçdaroğlu’nun “adalet arayışı” da (aynen benim adalet yazılarım gibi) bir süreklilik kazandı. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Geçen Perşembe günü de bu sürekliliğin bir yansıması olarak TELE1’de, Enver Aysever’in adalet konusundaki sorularını aşağıda özetlediğim biçimde yanıtladı. *** Enver Aysever Kılıçdaroğlu’na şu soruyu sordu: “KHK’lerle görevlerinden alınan Barış Akademisyenlerinden tutun, hakkında terör suçlaması, çok da aşağılayıcı yöntemler uygulanan pek çok insan görevlerinden uzaklaştırıldılar; bir lokma ekmeğe muhtaç hale geldiler. Buradan size yönelik dediler ki ‘İşte Kılıçdaroğlu Fethullahçıların önünü açtı, tamamını alacak’ İmzacılara ve diğerlerine baktığımız zaman iki topluluk geliyor. Kürt siyasetinden damgalanmış gibi görünenler, bir de Fethullahçılar... Bu gerçekçi mi değil mi, gerçekten hepsini alıp hemen göreve mi koyacaksınız, yoksa bir ölçü olacak mı?” Bu soruya Kemal Kılıçdaroğlu şu yanıtı verdi: “Bu eleştiriyi yapanlarda gerçekten akıl yok. Bilgi de yok, birikim de yok. Önyargıları ile hareket ediyorlar. ‘Acaba Kılıçdaroğlu’nu nasıl zor duruma sokarız’ arayışı içindeler. Ya, bunlarda akıl yok ya... Kardeşim, daha önce defalarca söyledim, grup toplantılarında söyledim, toplantılarda söyledim: Bir, kanun hükmünde kararname ile Barış Akademisyenleri atıldı, evet hepsini görevlerine geri getireceğiz. Bunlarla ilgili herhangi bir şey, mahkûmiyet yok ki. Siz alıyorsunuz, atıyorsunuz. İki, kanun hükmünde kararname ile atıldı bir kişi, savcıya gitti, savcı dedi ki ‘Soruşturmaya gerek yok’. Ama sizi başlatmıyorlar, biz başlatacağız. Yahu sen adalet mi diyorsun, hukuk mu diyorsun? E, savcı diyor ki ‘Bir şey yok’. Bir şey yok denilen adamı sen açlığa mahkûm ediyorsun. Bu devlet değil ki devlet dediğiniz adaletli olur. Üç, kanun hükmünde kararname ile atmışsınız, gitmiş mahkemeye, savcı da demiş ‘Evet atılması lazım’, mahkemeye gitmiş, mahkemede beraat etmiş. Anayasa Mahkemesi’ne gitmiş beraat etmiş. Ama arada bir kurul var, ‘Hayır ben seni başlatmayacağım’ diyor. Niye başlatmıyorsun kardeşim? Biz başlatacağız. Ha, mahkûm olanlar var... Gerçekten herhangi bir terör olayından ötürü. Yani ‘FETÖ’ olur, başkası olur, neyse... Terör olayından mahkûm olmuş, hapse girmişse biz zaten onu istesek de göreve iade edemeyiz. Ya bunlarda akıl yok, gerçekten akıl yok bunlarda. Benim söylediğim ayrı, onlar olayı başka tarafa çekip ‘Acaba Kılıçdaroğlu’nu nasıl sıkıştırabiliriz.’” *** Kılıçdaroğlu kim haksızlığa uğradıysa, siyasal eğilimine bakmadan, adalet için onun yanında olduğunu da belirtti: “‘Efendim CHP’ye oy vermez’. İster versin ister vermesin. Çünkü devletin dini adalettir, haksızlık karşısında susan da şeytandır. Ben buna inanırım. Dolayısıyla ben bu ülkeye adalet gelsin diye sen adımını atmazken bu kardeşiniz 450 kilometre yol yürüdü, adalet için. Bunların öyle sosyal medyada troller aracılığı ile ‘Kılıçdaroğlu onu dedi, yok bunları görevlerine iade edecek, bilmem ne edecek’, onlar benim külahıma anlatsınlar. Halk benim ne dediğimi gayet iyi biliyor.” *** Kılıçdaroğlu aynı konuşmada, AİHM kararlarına da gönderme yaptı ve şunları söyledi: “Siyasi davalardan haksızlığa uğrayan her kişi için adalet tecelli edecek. Selahattin Demirtaş çıkacak, Osman Kavala’nın da çıkması lazım. AİHM kararı var.” *** Kılıçdaroğlu da haksızlık ve hukuksuzlukları kanıksamayanlar arasında... İktidara yürüyüşü, aynı zamanda bir “Adalet Yürüyüşü” haline geliyor.",https://www.cumhuriyet.com.tr/yazarlar/emre-kongar/kilicdaroglu-adalet-pesinde-1976882
Emre Kongar,Atatürkçülük ve sosyal demokrasi CHP’de resmen de birleşiyor-15,01 Eylül 2022 Perşembe,"Evet bu konudaki son yazımda sıra, kökeni “Sosyal Demokrasi Partisi” ve “Halkçı Parti”ye dayanan ve adı doğrudan “Sosyaldemokrat” olan bir Parti ile, 1980 askeri darbesinin kapattığı Cumhuriyet Halk Partisi’nin birleşmesine geldi. Aslında bu birleşme İsmet İnönü ile 1960’tan sonra başlayan “Ortanın Solu” hareketinin bir anlamda doğal sonucuydu. *** Siyasal yasaklar kaldırılınca, Deniz Baykal “Sosyaldemokrat Halkçı Parti” SHP’den, 1987 yılında milletvekili seçildi ve partinin genel sekreteri oldu. Baykal, 1990’da genel sekreterlikten istifa ederek Erdal İnönü’ye karşı bitmez tükenmez bir kurultaylar dizisi başlattı ve hem sürekli olarak yenildi hem de partiyi zayıflattı. Bu arada SHP, Haziran 1989’da Sosyalist Enternasyonal’e de tam üye olmuş ve Sosyal Demokrat kimliği böylece uluslararası onay almıştı. 1980 darbesi sonrasında kapatılan partiler üzerindeki yasak kalkınca CHP de 1992’de açıldı. *** Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet CHP 1992’de açıldıktan sonra, demokratik solda Ecevit’in DSP’si ve SHP egemen partiler olduğundan, hemen hemen hiçbir varlık gösterememişti. Ama CHP’nin açılması, Özal’ın ölümünden, Demirel’in Cumhurbaşkanlığından ve Erdal İnönü’nün siyaseti bırakmasından sonra, Murat Karayalçın’ın Genel Başkan olduğu SHP ile Baykal’ın Genel Başkan olduğu CHP’nin birleşmesini gündeme getirmişti. İşte tam bu noktada herkesin kararını beklediği Erdal İnönü, tarihsel olarak doğru olduğunu düşündüğü için, birleşmenin CHP adı altında olmasını destekledi. Bence de tarihsel olarak bu karar, Atatürk’ün kurduğu CHP’nin yaşaması ve devamı açısından doğru bir tavrı belirtiyordu. Fakat birleşme sürecinde, Baykal’ın hizipçiliği yeniden devreye girdi, güçlü ve büyük parti olan SHP ile küçülmüş ve güçsüz kalmış bir parti olan CHP arasındaki “birleşme-yönetim-genel başkanlık” kavgaları birleşmeyi hem geciktirdi hem de yörüngesinden saptırdı. Araya çeşitli uzlaşma çabaları, Hikmet Çetin’in geçici genel başkanlığı gibi arayışlar da girdi ama sonunda Baykal hizbi, SHP-CHP birleşmesiyle yeniden güçlenen CHP’ye egemen oldu. Ondan sonrası ise acıklı bir öyküdür: Baykal’ın hizipci yönetimi yüzünden CHP çok yıprandı, küçüldü, Meclis dışında bile kaldı. (Çirkin skandallar konumuzun dışındadır.) Sonunda başarısız olan parti yönetimi değişti ve Kemal Kılıçdaroğlu Genel Başkan oldu. *** Böylece, CHP içinde ve dışında, Atatürkçülük ile Sosyal Demokrasi arasındaki gereksiz ve yapay bir kavganın anlamsızlığı ve CHP’nin kimliği üzerine yazdığım yazıların sonuna gelmiş bulunuyoruz. Sevgili okurlarım, siz ne dışardan gazel okuyan, teorik ve kuramsal fildişi kulelerinden yaşanan gerçeklere aykırı ahkâmlar kesenlere ne de içerden ideoloji veya sandalye kavgası yapanlara kulak asın: Her iki grup da CHP’nin hem Atatürkçü hem de Sosyal Demokrat kimliğini ne reddedebilir ne de partiyi sadece kendi ideolojisinin tekeline alabilir. Çünkü her iki kimlik de hem ulusal ve uluslararası tarihsel gerçeklere dayanmaktadır hem de genel seçmen kitlesindeki siyasal (reel politik) birikimleri yansıtmaktadır. *** Eminim ki kendilerini birbirlerinden farklı ideolojilere sahip olarak tanımlasalar da bütün Demokratlar, (yani hem Atatürkçüler hem Sosyal Demokratlar hem de bu iki grubun dışında kalanlar, örneğin gerçek Sosyalistler ve gerçek Liberaller) önümüzdeki seçimlerde Türkiye’nin üzerindeki kara bulutları dağıtmak için sandığa gidecekler ve bütün kışkırtmalara ve saptırmalara rağmen, oylarını Demokrasi’den yana kullanacaklardır.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-chpde-resmen-de-birlesiyor-15-1975878
Emre Kongar,"CHP, hem Atatürkçü hem de sosyal demokrat bir partidir 13-1",25 Ağustos 2022 Perşembe,"Mustafa Kemal Atatürk, Cumhuriyet Halk Partisi’ini iki amaçla kurmuştu: Birinci amaç, egemenliği Allah adına kullanan Halife Sultan’ın elinden alarak millete, halka mal etmenin mekanizması olarak kurulan Meclis’le birlikte çalışacak “direnişçi, çağdaşlaşmacı, cumhuriyetçi” bir “fırka” yaratmaktı. İkinci amaç, Osmanlı’nın mirası olan, eşraf, ayan ve köle köylülerden oluşan Din-Tarım toplumu yapısını çağdaşlaştırmakta kullanılacak bir örgüte sahip olmaktı. Bu nedenle, gerçekleşmesi Batı’da 400-500 yıl alan Endüstri Devrimi’ne Türkiye Cumhuriyeti’ni hızla taşımak için 6 Ok reçetesi hazırlandı. *** “Cumhuriyetçilik” ilkesi ile “Çağdaş Demokrasiler” hedefleniyordu O dönemde hem Padişahlık Rejimi’ne karşı olmayı vurguladığı hem de Fransız Devrimi’nde Demokrasi yerine yaygın olarak kullanıldığı için, Cumhuriyet terimi tercih edilmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milliyetçilik ilkesi, tarım imparatorluklarındaki dincilik yerine Endüstri Devrimi ile gelişen ulusçuluk kavramının yansımasıydı. Henüz milli kimliği olmayan, “Kimsin” sorusuna, “Elhamdülillah Müslümanım” diye yanıt veren Osmanlı tebaasına, ulus kimliği ve ulusal devlet bilinci aşılamak için vurgulanmıştı. Asla kendi milli kimliğinin öteki milli kimliklerden üstün olduğu anlayışına sahip olan Faşist bir milliyetçilik değildi. Uygar dünyanın öteki milletleriyle eşitlik isteyen demokratik milliyetçilik kavramına dayalıydı. “Halkçılık” ilkesi 10. Yıl marşındaki “imtiyazsız sınıfsız kaynaşmış bir kitleyiz” sözüyle simgelenir. “Sınıflı” toplum ve “sınıf mücadelesi” kavramlarını reddeden, Fransız Devrimi’nin Özgürlük, Eşitlik, Kardeşlik (Fransızca’da, “liberté, égalité, fraternité”) (Osmanlıca’da, “hürriyet, müsavat, uhuvvet”) anlayışına dayalı bir “halkçılık” anlayışı, Osmanlı’dan “kul” olarak devir alınan nüfusu “vatandaşlığa”, “yurttaşlığa” terfi ettiren ve dayanışmacılığı vurgulayan bir ilkeydi. Devletçilik ilkesi, olmayan sermaye sınıfı yerine yatırım yapmak için devlet olanaklarının kullanılmasını öngören bir anlayıştı. Hem Serbest Cumhuriyetçi Fırka deneyiminden hem de “Dünya Ekonomik Bunalımı”dan etkilenerek devreye sokulmuştu. Özel girişime destek olan bir devlet yatırımcılığı anlayışına dayalıydı. “Planlı Ekonomi” yaklaşımıyla öngörülen ve özel girişimciliği geliştirmeye yönelik bu “Karma Ekonomi” modeli Sovyetler Birliği’nden de etkilenerek devreye sokulmuştu. Laiklik ilkesi, tartışmasız, Cumhuriyet Rejimi’nin en temel ilkesiydi: Çünkü yeni rejim, Padişah’ın dinsel-geleneksel egemenliğine karşı Türkiye Büyük Millet Meclisi’nde temsil edilen “Millet Egemenliğine” dayalıydı. Bu anlamda Hıristiyanlığın Batı’da, Rönesans ve Reform ile gerçekleştirdiği kilisenin egemenliğinden kurtulma sürecini, Mustafa Kemal Atatürk’ün bütün İslam Dünyası’nı etkileyen bir biçimde, Türkiye Cumhuriyet’inde gerçekleştirdiği söylenebilir. Devrimcilik (İnkılapçılık) ilkesi Atatürk Devrimlerinin (Reformlarının) sürekliliğini yansıtır. Esas olarak 6 Ok’un, “Çağdaş Uygarlık yolunda”, “akıl ve bilime dayalı olarak” alınacak önlemlere, yapılacak atılımlara açık olduğunu belirler. Bu anlamda “İnkılapçılık” ya da “Devrimcilik” ilkesi, Atatürk Devrimi’ni, günümüzdeki Sosyal Demokrat ve Sosyalist hareketlere de açık hale getirmiştir. *** Tam 12. yazımı bitirirken bilgisayarım çöktü ve hem son yazdığım yazıya hem de daha önceki yazılarıma erişimim olanaksızlaştı. Elimdeki tabletlerle gazeteye yetiştirmeye çalıştığım 12. yazı, 10. sıradaki yazımla birleşti ve bazı tekrarlar ortaya çıktı. “Köşe yazılarında tekrarlar da gereklidir” ilkesine sığınarak okurlarımın bilgisine sunuyorum. Yarın “Liderler, CHP’de Atatürkçülükle Sosyal Demokrasiyi Nasıl Birleştirdiler?”",https://www.cumhuriyet.com.tr/yazarlar/emre-kongar/chp-hem-ataturkcu-hem-de-sosyal-demokrat-bir-partidir-13-1-1973399
Emre Kongar,Ecevit’in başarısızlığı ve sosyal demokrasi-12,23 Ağustos 2022 Salı,"Ecevit, 1960 sonrasında “Ortanın Solu” kavramını İsmet İnönü ile birlikte ortaya atarak ve 1977 seçimleri öncesinde CHP programındaki 6 Ok’a eklediği altı yeni ilke yoluyla Sosyal Demokrasi ile Atatürkçülüğü, CHP çatısı altında birleştirmişti. Bu açıdan Ecevit, 1961 Anayasası sonrasında, Türkiye’de Sosyal Demokrasi’nin kurucu lideri sayılabilir. Nitekim 12 Mart’tan sonra “Bu darbe bana karşı yapıldı” demesi kendisinin bu Sosyal Demokrat hareketinin 12 Martçılar tarafından engellendiği iddiasını taşıyordu. Ama Ecevit’in bu “Kurucu Liderlik” işlevi, ülke siyasetindeki başarısızlıklarından dolayı, Sosyal Demokrat ideolojiyi yıprattı. *** Ecevit’in 1978’de kurduğu hükümet başarısız olmasaydı, 12 Eylül 1980 Askeri Darbesi yapılamazdı. Çünkü 1980 Darbesi’nin arkasında sadece siyasal istikrarsızlık ve cinayetler değil, daha temel neden olarak, ekonomik iflas yatıyordu. Ecevit’in AP’den kopan on birlerle kurduğu hükümet Sosyal Demokrat siyasete bağlanan umutları simgeliyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fakat bu hükümet ne asayişi sağlayabilmiş ne siyasal istikrarı kurabilmiş ne de ekonomik ve mali sorunları çözebilmişti. Dolayısıyla, bu başarısızlık, Sosyal Demokrat iktidar seçeneğini gündemden düşürmüş, Ecevit’in ara seçimlerdeki yenilgisinden sonra istifa etmesi, Türkiye’yi iyice istikrarsızlığa götürmüş, Demirel azınlık hükümetini kurarak, ekonominin de bürokrasinin de başına ABD’nin adamı Özal’ı getirmişti. Türkiye böylece, Ecevit’in Sosyal Demokrat hükümetinin başarısızlığından sonra, yeniden Milliyetçi Cephe iktidarlarının çıkmaz sokaklarına geri dönmüş, ortam bir askeri darbeye hazır hale gelmişti. *** Diyalektik açıdan bakıldığında, ilginç olan bir başka tarihsel gerçek, Milliyetçi Cephe iktidarlarının da Ecevit’in 1974’te iktidarı bırakıp gitmesinden sonra adeta zorla, orta sağ, milliyetçi sağ ve dinci sağ arasında çok uzun süren pazarlıklardan sonra, kurulabilmiş olmasıydı. Ecevit, başbakanlığı bırakıp gitmeseydi, birbirlerinin can düşmanı olan partiler arasındaki bu Cephe, bırakın kurulabilmeyi, gündeme bile gelmezdi. *** Demirel-Erdal İnönü koalisyonu, Sosyal Demokrat ideolojiyi benimsemiş olan Atatürkçü CHP’ye yeniden iktidar yolunu açmıştı. Ama bu hükümetin önünde siyaseti dine açık hale getiren, devletçi, baskıcı 1982 Anayasası müthiş bir engel oluşturuyordu. Ayrıca ekonomik ve mali zorluklar karşısında Başbakanlığın bütün harcamaları Başbakanlık Müsteşarlığı’nın iznine bağlamış olması, hükümetin SHP kanadındaki bakanlıkların iş yapma olanaklarını da büyük ölçüde engellemişti. Derin Devlet de bu dönemde harekete geçmişti: Uğur Mumcu cinayeti ve Madımak katliamı bu dönemin akıllara kazınan başarısızlıklarıydı. Belki de zaten yaşanan bu güçlüklerden dolayı sıkıntıda olan Erdal İnönü, Özal’ın ölümü üzerine Çankaya’ya çıkan Demirel’den sonra SHP Genel Başkanlığını Murat Karayalçın’a devretti ve politikayı bıraktı. Bu arada 12 Eylül 1980 Darbesi’nin kapattığı CHP de açılmış ve Deniz Baykal onun Genel Başkanlığı’na seçilmişti. Deniz Baykal’ın hizipçiliği, Karayalçın’ı da kuşattı ve SHP-CHP, Baykal’ın Genel Başkanı olduğu CHP’de birleşti. Böylece, Demirel’in yerine gelen Çiller’in, Baykal ile kurduğu hükümet devreye girdi ve Çiller ile Baykal el ele, orta sağı, yani Liberal Demokrasi’yi ve orta solu, yani Sosyal Demokrasi’yi perişan ettiler. Deniz Baykal, Sosyal Demokrat-Atatürkçü siyasete bu katkısını(!) 1999 seçimlerinde CHP’yi Meclis dışında bırakabilme başarısı(!) ile taçlandıracaktı. Böylece Sosyal Demokrasi yeniden Ecevit’in liderliğine kalmıştı. Ama, Ecevit’in Bahçeli ve Yılmaz’la kurduğu hükümet başarısız olunca da iktidar 2002 erken seçimleriyle AKP’ye armağan edildi.",https://www.cumhuriyet.com.tr/yazarlar/emre-kongar/ecevitin-basarisizligi-ve-sosyal-demokrasi-12-1972666
Emre Kongar,"CHP, hem Atatürkçü hem de sosyal demokrat bir partidir 13-2",26 Ağustos 2022 Cuma,"“Liderler, CHP’de Atatürkçülükle Sosyal Demokrasiyi Nasıl Birleştirdiler?” *** Atatürk’ün partisi CHP, onun liderliğinde Cumhuriyeti kurmuş ve 15 yıl boyunca da toplumda 6 Ok’un yani Atatürkçülüğün uygulayıcısı olmuştu. Atatürk’ün ölümünden sonra, İstiklal Savaşı’nın muzaffer komutanı, Lozan Kahramanı İsmet İnönü CHP’yi, devrimcilerin Tek Adam iktidarını, muhalefete, tarihte eşi görülmedik barışçı bir biçimde devretmek için kullandı. Fakat İsmet Paşa sayesinde iktidar olan Demokrat Parti, Demokratik Rejimi geliştirmek yerine, kendi diktatörlüğünü kurdu; Tahkikat Encümeni yasasıyla Çok Partili Düzen’in ilk darbesini gerçekleştirdi ve Anayasa’yı rafa kaldırdı. Ordu içindeki genç subaylar 27 Mayıs 1960’ta, Menderes’in sivil darbesine karşı bir askeri darbe yaptılar ve iktidarların bir daha otoriter rejim kurmalarını engelleyecek nitelikte bir Anayasa’yı yürürlüğe koydular. 1961 Anayasası sadece Demokratik Rejim’i güvenceye almakla kalmadı, Atatürk’ün kurduğu ve geliştirdiği Türkiye Cumhuriyeti’ni, çağdaş dünyadaki siyasal, ekonomik ve toplumsal gelişmelere koşut olarak “Demokratik, Laik ve Sosyal Hukuk Devleti” sıfatlarıyla tanımladı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Böylece “Sosyal Demokrat İdeoloji”, Anayasa’da dile getirilen “Sosyal Devlet” kavramı aracılığı ile ülkedeki siyaset sahnesine girdi. “Sosyal Devlet” kavramı ile kastedilen üç ilke vardı: 1) Ana karnından başlayan ve bütün bir ömür boyu devam edecek olan “fırsat eşitliği”... 2) Herkesin milli gelirden, katkısı oranında pay alacağı “sosyal adalet”... 3) Herkesin sağlık, eğitim ve emeklilik hizmetlerinden ömür boyu yararlanacağı bir “Sosyal Güvenlik”. *** 1961 Anayasası ile Türkiye’nin siyasal hayatına giren “Sosyal Demokrat ideoloji”, bu Anayasa’nın yarattığı özgürlük ortamı içinde, dünyadaki gelişme ve değişmelerle birlikte kamuoyunu ve partileri de etkilemeye başlamıştı. Bunlara ek olarak, Sosyalist Parti olarak kurulan Türkiye İşçi Partisi’nin varlığı da CHP’yi etkileyince, Genel Başkan İsmet İnönü ve Genel Sekreter Bülent Ecevit, CHP için “Ortanın Solunda” tanımını yaptılar. Böylece “Sosyal Demokrat İdeoloji” Atatürk’ün partisi CHP’ye, İsmet İnönü’nün Genel Başkanlığı sırasında eklemlendi. *** 12 Mart 1971 Muhtırası Türkiye’nin siyasal yaşamında yeni bir virajı belirledi: Muhtıra’yı kazasız belasız atlatmak için askerlere destek veren İsmet İnönü ile Muhtıra’nın kendisine, daha doğrusu kendisinin sola açılmasına karşı verildiğini iddia eden Bülent Ecevit’in arası açıldı. Sonunda, dünyadaki ve Türkiye’deki değişme ve gelişmeler, “Ortanın Solu” hareketinin lideri Ecevit’i, CHP’nin genel başkanlığına taşıdı. Atatürk’ün partisi CHP, Ecevit’in liderliğinde, bütünüyle Atatürkçülük ve Sosyal Demokrasi bütünleşmesine sahne oldu. Celal Bayar ile Süleyman Demirel’in aralarının açılması sonunda, CHP 1973 seçimlerinde birinci parti olunca, bu “bütünleşme” Ecevit’in başbakanlığında iktidar oldu. Bu iktidar, Atatürkçülük ile Sosyal Demokrasi bütünleşmesine bir Kıbrıs zaferi getirdi. Böylece Atatürkçülük ile Sosyal Demokrasi arasındaki bütünleşme güçlendi. Ama aynı iktidar, CHP’nin dinci çizgide siyaset yapan MSP ile ittifak etmesinden dolayı bütünleşmenin “Atatürkçü” kanadını rahatsız etti. Böylece Atatürkçülük ile Sosyal Demokratlık arasındaki ilk sürtüşme de meydana geldi. Nitekim bir süre sonra, Erbakan’dan şikâyet eden Ecevit Başbakanlığı bırakıp gitti. Bu gidiş, birbirine düşman olan üç sağcı parti arasında kurulması çok zor olan bir koalisyonu gerçekleştirdi ve Milliyetçi Cephe Hükümetlerini Türkiye’nin başına getirdi. Ama siyasetin diyalektiği 1977’de de devam etti ve Ecevit 1977 seçimlerine “Atatürkçü ve Sosyal Demokrat Yeni CHP” ile girdi. Not: Bugün 15:30’da Bakırköy’de, Belediyenin düzenlediği Zafer Haftası etkinlikleri başlıyor. Benim de “Atatürk Devrimi’nin Tarihsel Önemi” başlıklı konuşmam ve kitap imzam var.",https://www.cumhuriyet.com.tr/yazarlar/emre-kongar/chp-hem-ataturkcu-hem-de-sosyal-demokrat-bir-partidir-13-2-1973763
Emre Kongar,"2022’de, siyasette de demokratik bir 30 Ağustos gerekli",30 Ağustos 2022 Salı,"Sanatçıların, gazetecilerin haksız ve hukuksuz tutuklanma haberlerinin, örgütlü suç lideri Sedat Peker’in rüşvet ve yolsuzluk açıklamalarının gölgesinde idrak edilen, adaletin olmadığı, geçim derdinin (oligarşi hariç) bütün aileleri pençesine aldığı bir dönemde, 30 Ağustos Zaferi’ni kutlamak: Mustafa Kemal Atatürk’ün yolunda, Demokratik Cumhuriyeti kurtarmak ve korumak için, bu kez siyaset meydanında, sandıkta, topyekûn bir ulusal seferberlikle, Demokratik bir 30 Ağustos Zaferi daha gerekli! *** Cumhuriyetin yozlaştırılma sürecinin dönüm noktaları olan diyalektik olayları anımsayalım: 1945-46 Çok Partili Düzen’e geçiş. 1950 DP iktidarı. 28 Nisan 1960 Tahkikat Encümeni Sivil Darbesi. 27 Mayıs Askeri Karşı Darbesi. 1961 Anayasası. 12 Mart 1971 Askeri Darbesi. Birinci ve İkinci Milliyetçi Cephe Hükümetleri. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 12 Eylül 1980 Askeri Darbesi. 2002 Orta Sağ ve Orta Sol’un çöküşü sonunda, ABD’nin desteğiyle AKP iktidarı. 2007 AKP’li Cumhurbaşkanı. Birinci Silivri Trajedisi: Ergenekon, Balyoz, Casusluk, OdaTV davaları. 12 Eylül 2010 halkoylaması. Haziran 2013 Gezi Direnişi 17-25 Aralık 2013 iddiaları. 15 Temmuz 2016 darbe girişimi. 20 Temmuz 2016 OHAL darbesi. KHK’ler ile yönetimin, tutuklamaların ve işten çıkarmaların başlaması. 6 Nisan 2017 Demokratik Cumhuriyeti lağveden ve “Şahsım Devleti”ni kuran halkoylaması. 2021 Sedat Peker’in ifşaatıyla ortaya dökülen yolsuzluk ve rüşvet iddiaları. 20 Aralık 2021 Türk Lirası’nın değerini düşürme operasyonu. 2022 TÜİK’e göre yüzde 80, ENAG’a göre yüzde 176 olan enflasyon oranları. *** Mustafa Kemal Atatürk’ün Cumhuriyet Devrimi iki mucizevi olaya dayanır: Birincisi, hiç kimsenin beklemediği bir zaferdir: Mucizevi bir biçimde, İngilizlere, Fransızlara, İtalyanlara, Yunanlara, Ermenilere, Padişah Ordusu’na, Dürrizade’nin idam fetvasına, büyüklü küçüklü sayısız iç isyanlara karşı kazanılan bir İstiklal Savaşı. Bu savaşın dönüm noktası Sakarya Muharebesi, düşmanlar tarafından beklenmedik sonuç alıcı darbesi ise Dumlupınar Başkomutan Muharebesidir. İkincisi, mucizevi bir toplumsal - siyasal - ekonomik devrimdir: İkinci mucizevi olay Batı Dünyası’nın dört beş yüzyıl boyunca çeşitli gel gitlerle yaşadığı Endüstri Devrimi’nin temellerini, Din-Tarım Dönemi’nde patinaj yapan Osmanlı İmparatorluğu’nun kalıntısı olan bir toplumda 15 yılda atabilmiş olmasıdır. Türkiye Cumhuriyeti’nin sınırları bir askeri zaferle çizilmiş, siyasal yapısı ise bir siyasal - toplumsal - ekonomik devrimle kurulmuştur. Ne yazık ki bütün sınıfsal yapısı eşraf ve ayan ile reayadan yani köle köylüden oluşan bir toplum 15 yılda tam dönüştürülemiyor; ancak bazı temeller atılabiliyor. *** Bütün otoriterleşen rejimlerde yolsuzluklar da aynı hızda artar. Zaten otoriterleşme, dincilik veya milliyetçilik maskesi altında da yapılsa, esas olarak yolsuzluk ve rüşveti maskelemek için gerçekleştirildiğinden, ikisi arasında tam bir ilişki vardır. Şimdi Atatürk’ü her andığımız, Cumhuriyet Devrimi’ni her kutladığımız gün, bu Cumhuriyeti, kurtarmak, Demokrasiyi yeniden kurmak için neler yapılacağını düşünmek ve yeni bir atılım için hazırlanmak zorundayız. 30 Ağustos Zafer Bayramınızı kutlarken, bu Cumhuriyetin hangi zor koşullar altında kurulduğunu anımsamanızı ve bize emanet edilen bu ülkeyi, bu Devleti kurtarmak için bugün, sandığı korumak ve Demokrasiyi yeniden işletmek için hiçbir fedakârlıktan kaçınmamamız gerektiğini vurgulamak istiyorum.",https://www.cumhuriyet.com.tr/yazarlar/emre-kongar/2022de-siyasette-de-demokratik-bir-30-agustos-gerekli-1975108
Emre Kongar,CHP iktidara yürürken sosyal demokrasi tartışmaları,08 Eylül 2022 Perşembe,"Siyasetin diyalektiği, Erdoğan/AKP iktidarının 20 yıllık baskıcı rejimine karşı yeniden Demokratik Rejim rüzgârlarını güçlendirdi. Kılıçdaroğlu’nun ince bir stratejiyle oluşturduğu ve CHP’nin öncülük ettiği Altılı Masa’nın Millet İttifakı seçimi kazanacak gibi görünüyor: Kılıçdaroğlu’nun adaylığı da kesin gibi. İktidar ve yandaşları, bir yandan aday olacağı kesin görülen Kılıçdaroğlu’nun altını oymaya çalışırken öte yandan HDP’yi ve İYİ Parti’yi kullanarak milliyetçilik ve dincilik üzerinden, Altılı Masadaki partiler arasında veya doğrudan bu partiler içinde karışıklık çıkarmaya uğraşıyor. *** CHP içindeki kavga, suni olarak Sosyal Demokrasi ve Atatürkçülük arasında çıkarılmaya çalışıldığı için, günlerce bu konuyu irdeledim ve bu iki ideolojinin CHP içinde tam bir uyumla bütünleştiğini gösterdim. Bu konuda Salı günü Zülfü Livaneli’nin mektubunu yayımlamıştım. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Sosyal Demokrat ideolojinin önde gelen kuramcı ve uygulayıcılarından olan sevgili Ercan Karakaş da bir yazı yolladı. Yerim dar olduğu için bugünlük, Sosyal Demokrasi tartışmalarına ışık tutacak olan bu yazının sadece giriş bölümünü aşağıda yayımlıyorum. *** “Sosyal Demokrasinin kriz içerisinde olduğu bir gerçek. Bu kriz, hem sosyal demokrasinin doğduğu Avrupa ülkelerinde, hem de Türkiye gibi gelişmekte olan ülkelerde yaşanan bir kriz. Yaşanan krizin somut belirtisi ise sosyal demokrat partilerin -başta Avrupa olmak üzere- birçok ülkede iktidar mücadelesinde geriye düşmüş olmalarıdır. 21. yüzyıl başlarken o süreçteki 15 Avrupa Birliği (AB) ülkesinin dörtte üçünde sosyal demokratlar iktidardaydı. Bugüne geldiğimizde durum tam tersi görünüyor. Şu an 28 AB ülkesinin yalnızca 5-6’sında sosyal demokrat hükümetler işbaşında. Özellikle Almanya, Fransa gibi sosyal demokrasinin uzun yıllar belirleyici olduğu ülkelerde sosyal demokrat partilerin büyük güç kaybetmesi endişe verici boyutta. Bu iki ülkeye İngiltere’yi de katmamamızın nedeni, İngiltere İşçi Partisi’nin yeni lider Jeremy Corbyn ile 8 Haziran 2017’de yapılan seçimde oyların yüzde 40’a yükseltmiş ve böylece iktidarda bulunan muhalefetle arasındaki oy farkını yüzde 20’den, yüzde 2’ye düşürmüş olmasıdır. Corbyn’in bu başarısı, tüm sosyal demokratlarca incelenmesi ve ders alınması gereken bir başarıdır. Bu başarının nedeni, esas olarak 1997’de Tony Blair tarafından ortaya atılan ‘3. Yol’ politikasının tamamen terk edilmesi ve sol değerlerin öne çıkarılmasıyla ilgilidir. Bilindiği gibi, sosyal demokrat hareket içerisinde İngiltere kaynaklı olarak, ‘3. Yol’ adıyla sosyal demokrat değerleri dikkate almayan ‘pragmatik’ bir program Almanya’da da ‘Yeni Merkez’ tanımlamasıyla aynen yürürlüğe koymuştu. Bu program Hollanda, İtalya, Norveç vb. ülkelerde de etkili olmuştu. Ancak 3. Yol söylemiyle iktidara gelen sosyal demokrat partilerin iktidarları çok uzun sürmemişti. Çünkü neoliberal dünyadan esinlenen programları, çalışan kesimlerin mevcut sosyal ve ekonomik haklarını tartışma konusu yapan uygulamalar içeriyordu. Sosyal demokrat partileri destekleyen kitleler daha çok eşitlik beklerken, kazanılmış haklarının yok olmasına, sosyal demokrat partilere oy vermeyerek, sandığa gitmeyerek ve hatta bu partilerden istifa ederek sert tepki göstermişlerdi.” *** SHP’nin Eski Kültür Bakanı olan ve bir ilke sorunundan dolayı istifa eden Ercan Karakaş, yazısında çok önemli noktalara işaret ediyor. İktidarın saldırısı altında olan Altılı Masa, CHP, İYİ Parti ve HDP açısından dikkatle okunması gereken bu yazının geri kalan kısmını özetlemeye ve irdelemeye yarın devam edeceğim.",https://www.cumhuriyet.com.tr/yazarlar/olaylar-ve-gorusler/chp-iktidara-yururken-sosyal-demokrasi-tartismalari-1978411
Emre Kongar,Siyasal mahkûmlar ve cezaevleri-11,21 Ağustos 2022 Pazar,"Bir toplumun uygarlık düzeyi üç yere bakarak hemen anlaşılır: Kadınlar... Trafik... Cezaevleri. 1) Kadınların o toplum içindeki yeri, saygınlığı, topluma katılımı nedir? Çalışan kadınların özellikle de kamu hizmetinde ve özel teşebbüste yönetici olarak çalışan kadınların oranı nedir? Kadın hakları ve özgürlükleri o toplumda en gelişmiş ülkelerdeki temel insan hak ve özgürlükleriyle eşit düzeyde korunmakta ve uygulanmakta mıdır? Kadına yönelik şiddet, tecavüz ve cinayet olaylarının oranı nedir? 2) Trafik, kurallara uygun olarak akıcı bir biçimde işlemekte midir? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sürücüler trafik kurallarına uymakta mıdır? Yeterince park yeri var mıdır? Yollar trafiğe uygun genişlikte ve standartta mıdır? Yaya kaldırımları, bisiklet yolları yeterli midir? Trafik polisleri yeterli midir? 3) Cezaevlerindekilere “insanca”, “uygarca”, “temel hak ve özgürlüklere uygun olarak” davranılmakta mıdır? Engelliler, hasta ve yaşlı insanlar, kadınlar, çocuklar sağlık hizmetlerinden yeterince yararlandırılmakta mıdır; cezaevinde yaşaması olanaksız olanlar tahliye edilmekte midir? Cezaevlerinde anneleriyle birlikte kalan bebekler çocuklar var mıdır; varsa bunlar için ne gibi hizmetler sağlanmaktadır? Mahkûm ve tutukluların yemek yemek yıkanmak, uyumak gibi temel ihtiyaçları uygarlık standartlarına uygun olarak karşılanmakta mıdır? Cezaevindekilerin gazete ve kitap okuma, televizyon seyretme, dışarıyla iletişim kurma olanakları yeterli midir; içerdeki sorunlar kamuoyuna yeterince yansıtılabilmekte midir? Cezaevindekileri ziyaret olanakları yeterli midir? *** Türkiye’de cezaevlerinde haksız ve hukuksuz kararlarla yatan siyasal mahkûm ve tutukluların yargı sorunlarıyla, engellilerin, hastaların, yaşlıların, kadınların, çocukların durumları, sağlık, beslenme ve yaşam sorunları üst üste çakışıyor: Çünkü gerek adalet gerek infaz kurumları, iktidarın rövanşist yaklaşımının etkisi altında! Haksız ve hukuksuz yargılanmaya karşı açlık grevi yapanlar... Sağlık hizmetlerinden yeterince yararlanamayan engelli, çok yaşlı ve hasta olanlar... AİHM kararlarına rağmen serbest bırakılmayanlar... “Denetimli serbestlik” hakkından mahrum edilenler... Ve bütün bu sorunları aynı anda, üst üste yaşayan siyasal mahkûm ve tutuklular! *** Ne yazık ki haksızlık ve hukuksuzluklarla ilgili adalet sorunları ve cezaevlerindeki yaşam koşullarından kaynaklanan sorunlar çözülmediği için “dışardakiler” bu sorunları kanıksıyorlar. Ben bu nedenle Silivri Trajedileri başladığından beri, yıllardır hemen hemen her Pazar günü, haksızlık ve hukuksuzluklar ile tutuklu ve mahkûmların maruz kaldıkları kötü muameleler hakkında yazı yazmaya, sorunların çözülmesi için, insanların bunları kanıksamalarını önlemeye çalışıyorum. Bu son günlerde Atatürkçülük ve Sosyal Demokrasi üzerinde bir dizi yazıya başladım. Bu yazılarım Pazar günleri de devam ediyor. İçerideki okurlarım lütfen bu yazıları küçümsemesinler: Unutmasınlar ki onları içeride tutan iktidar, siyasetteki hatalı seçimlerden, ideolojik konulardaki yanlışlardan dolayı bu güce erişti. Dolayısıyla içeridekilerin sorunlarının çözümü de bu iktidardan kurtulmaya ve sandıkta bu kurtuluşu sağlamak için geçmişteki yanlışlardan ders alınmasına bağlı. Karınca kararınca, onu sağlamaya çalışıyorum... Ama Demokrasiden, Hukuk Devletinden, Adaletten yana olanların birbirleriyle kavgalarını engelleyemiyorum. Bu yüzden bazen kendimi çok yorgun ve çaresiz hissediyorum... Ama yine de çabalamaya devam ediyorum... Çünkü www.kongar.org adresli sitemde belirttiğim gibi: “Ben yazılarımı, bütün yaşamımla bile bu dünyada hiçbir şeyi etkileyemeyeceğimi bilerek umutsuzca, ama tek bir makale ile tüm dünyayı değiştirebilecekmiş gibi bir sorumlulukla yazıyorum.”",https://www.cumhuriyet.com.tr/yazarlar/emre-kongar/siyasal-mahkumlar-ve-cezaevleri-11-1971981
Emre Kongar,AKP yangına körükle giderken sosyal demokrasi tartışması-10,19 Ağustos 2022 Cuma,"AKP yine faizi bir puan indirdi, yüzde 13 yaptı. Dolar 18 liranın üzerine fırladı. Bütün bu soygunun, yağmanın çaresi bu hükümetten kurtulmak. Bu hükümetten kurtulmak için de geçmişi iyi bilmek ve yeni hatalardan sakınmak gerekiyor. *** Ecevit’in 1978’de kurduğu hükümet başarısız olmasaydı, 12 Eylül 1980 Askeri Darbesi yapılamazdı. Çünkü 1980 Darbesi’nin arkasında sadece siyasal istikrarsızlık ve cinayetler değil mali ve ekonomik iflas da yatıyordu. Ecevit 1979 ara milletvekilliği seçimlerinde beş yeri birden kaybedince istifa etmiş, Türkiye’yi iyice istikrarsızlığa götürmüştü. Demirel azınlık hükümetini kurarak hem IMF reçetesini 24 Ocak 1980’de uygulamaya koymuş hem de ABD’nin adamı Özal’ı aynı anda Başbakanlık ve Devlet Planlama Teşkilatı Müsteşarlıklarına atamıştı. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Türkiye böylece, Ecevit’in Sosyal Demokrat hükümetinin başarısızlığından sonra, yeniden Milliyetçi Cephe iktidarlarının çıkmaz sokaklarına geri dönmüş, ortam bir askeri darbeye hazır hale gelmişti. *** İlginç olan tarihsel bir başka gerçek, Milliyetçi Cephe iktidarlarının da Ecevit’in 1974’te iktidarı bırakıp gitmesinden sonra, orta sağ, milliyetçi sağ ve dinci sağ arasında çok uzun süren pazarlıklardan sonra, adeta zorla kurulabilmiş olmasıydı. Diyalektik siyasal süreçler anlamında: Milliyetçi Cephe iktidarlarını, Kıbrıs Harekâtı’nı yaptıktan sonra, Erbakan’dan şikâyet ederek hükümetten istifa eden Ecevit’in zorlaması yaşama geçirmişti. *** Sosyaldemokrat Halkçı Parti ile Doğru Yol Partisi’nin kurduğu Demirel-Erdal İnönü koalisyonu, Sosyal Demokrat ideolojiyi benimsemiş olan ve “Demokratikleşme” ilkesini, seçim kampanyasında slogan yapan Atatürkçü CHP’ye yeniden iktidar yolunu açmıştı. Ama bu hükümetin önünde müthiş bir engel vardı: Siyaseti dine açık hale getiren, devletçi, baskıcı 1982 Anayasası. YÖK’ün kurulması ve zorunlu din dersleri gibi kararlar Anayasa hükmü haline getirilmişti ve DYP-SHP hükümetinin Anayasa’yı değiştirecek milletvekili sayısı yoktu. Dolayısıyla, SHP, demokratikleşme ve özgürleşme yolunda ancak üniversiteden atılan ve istifa eden (bu satırların yazarı gibi) öğretim üyelerinin geri dönmelerinin sağlanması gibi, yasaklı kitap ve müziklerin serbest bırakılması gibi sınırlı özgürlük uygulamalarının dışında temel demokratikleşme hamleleri yapamadı. Ayrıca ekonomik ve mali zorluklar karşısında bakanlıkların bütün harcamalarının Başbakanlık Müsteşarlığı’nın iznine bağlanmış olması, hükümetin SHP kanadındaki bakanlıkların iş yapma olanaklarını da büyük ölçüde engellemişti. Üstelik Derin Devlet de bu dönemde harekete geçmişti: Uğur Mumcu cinayeti ve Madımak katliamı bu dönemin akıllara kazınan olaylarıydı. Belki de zaten yaşanan bu sorunlardan dolayı sıkıntıda olan Erdal İnönü, Özal’ın ölümü üzerine Çankaya’ya çıkan Demirel’den sonra SHP Genel Başkanlığı’nı Murat Karayalçın’a devretti ve politikayı bıraktı. Bu arada 12 Eylül 1980 Darbesi’nin kapattığı CHP de açılmış ve Deniz Baykal onun Genel Başkanlığı’na seçilmişti. Deniz Baykal’ın hizipçiliği, Karayalçın’ı da kuşattı ve SHP-CHP, Baykal’ın Genel Başkanı olduğu CHP’de birleşti. Bu değişme ve gelişmelerden sonra, Çiller ile Baykal’ın kurdukları hükümetler devreye girdi ve bu ikisi, Mesut Yılmaz, Ecevit ve Bahçeli ile de el ele, orta sağı, yani Liberal Demokrasi’yi ve orta solu, yani Sosyal Demokrasi’yi perişan ettiler. Deniz Baykal, Sosyal Demokrat-Atatürkçü siyasete katkısını(!) 1999 seçimlerinde Atatürkçü CHP’yi Meclis dışında bırakabilme başarısı(!) ile de taçlandırdı. Böylece Sosyal Demokrat alan Ecevit’in Demokratik Sol partisine terk edildi ve Ecevit de başarısızlıklarıyla, Sosyal Demokrasi’yi siyaset mezarlığına gömünce ufukta AKP iktidarı göründü!",https://www.cumhuriyet.com.tr/yazarlar/emre-kongar/akp-yangina-korukle-giderken-sosyal-demokrasi-tartismasi-10-1971271
Emre Kongar,1991’de sosyal demokrasi iktidarda (mı?)-9,18 Ağustos 2022 Perşembe,"12 Eylül 1980 darbesi bütün siyasal partileri kapatmış, siyasal liderlere de yasak getirmişti. CHP de kapatıldığı için bu partinin beslendiği Sosyal Demokrat ideolojinin Komünizmden bile daha tehlikeli olduğu konusunda bu satırların yazarına uyarıda dahi bulunulmuştu. 7 Kasım 1982’de yapılan halkoylamasında baskıcı Anayasa yüzde 91.37 oy ile kabul edilmişti. (Bu satırların yazarı ve eşi, şeffaf zarftan rengi görülen mavi “hayır” oylarını atmışlardı sandığa.) 6 Kasım 1983’te, yeni kurulan partilerle yapılan seçim sonunda ABD’nin desteklediği Turgut Özal’ın Anavatan Partisi yüzde 45.14 oy alarak iktidar olmuştu. Cunta yönetiminin, Başbakanlık Müsteşarı yaptığı Necdet Calp’e, kapatılan CHP’nin mirasını sahiplenmesi için kurdurduğu Halkçı Parti, yüzde 30.46 ile ikinci parti olmuştu. Cunta’nın kendi ideolojisini sürdürmek için Emekli Orgeneral Turgut Sunalp’a kurdurduğu Milliyetçi Demokrasi Partisi ise yüzde 23.27 oyla üçüncü sıraya düşmüştü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sonuç olarak, “Ortanın Solu” sloganıyla siyaset sahnesine giren “Sosyal Demokrat” ideolojinin oy potansiyeli, 12 Eylül 1980 darbesi sonrasında yapılan bütün baskılara rağmen yüzde 30 dolayında direniyordu. *** Kasım 1983’te seçim yapılacağı ilan edilince, yasaklanan CHP’nin oy potansiyelini kullanmak için Erdal İnönü’ye çağrı ve büyük bir baskı yapılarak Sosyal Demokrasi Partisi kurduruldu. Ama Cunta, örgütlenmesini tamamlamadığı gerekçesiyle bu partinin seçime girmesine izin vermedi ve bağımsız aday olan Erdal İnönü’nün adaylığını da veto etti. 1983’te Cunta denetiminde yapılan seçimlerde iktidara gelen Özal’ın dönemi, aslında Amerikancı/dinci Evren döneminin devamı niteliğindeydi. Siyasal liderlerin yasakları 6 Eylül 1987’de bir halkoylamasıyla kaldırıldı. Bu arada Halkçı Parti’de de Aydın Güven Gürkan Genel Başkan seçilmişti. Gürkan liderliğindeki Halkçı Parti ile İnönü liderliğindeki Sosyal Demokrasi Partisi 3 Kasım 1985 tarihinde birleşti ve Sosyaldemokrat Halkçı Parti, SHP kuruldu. 1987’de siyasal yasakların kalkmasından sonra, Ecevit de daha önce arkadaşlarına kurdurduğu Demokratik Sol Parti’nin başına geçmişti. Böylece Sosyal Demokrat ideoloji, SHP ve DSP olarak iki ayrı parti tarafından temsil edilen bir siyasal akım haline geldi. 1989 yerel seçimlerinde Erdal İnönü yüzde 28.69 oy ile SHP’yi birinci parti yaptı. DYP yüzde 25.13, ANAP yüzde 21.80, RP yüzde 9.80 oy almışlardı. DSP ise yüzde 9.03 oyda kalarak Sosyal Demokrat ideolojinin temsilciliğini Erdal İnönü’nün liderliğindeki SHP’ye kaptırmıştı. Fakat iki yıl sonraki genel seçimlerde, Kürt adaylara listesinde yer veren SHP üçüncülüğe düştü. 1991 seçimlerinde DYP yüzde 27.03 ile birinci parti oldu. ANAP yüzde 24.01 ile ikinci, SHP yüzde 20.75 ile üçüncü parti olmuştu. Ecevit’in DSP’si ise yüzde 10.74 ile seçim barajını aşmıştı ama yine beşinci sıradaydı. *** 1991 seçimlerinden sonra, Deniz Baykal hizbinin büyük muhalefetine rağmen, Erdal İnönü, Küçük Kurultay’da alınan kararla Demirel ile koalisyon yaptı ve DYP-SHP hükümeti kuruldu. Böylece CHP’nin mirasçısı olan Sosyal Demokrat Halkçı Parti, SHP, Sosyal Demokrat ideolojiyi, Ecevit’in 1974’te Erbakan’la ve 1978’de onbirler ile kurduğu ortak hükümetlerden sonra, üçüncü kez iktidara taşımış oluyordu. Ama Ecevit’in harcadığı bu iki iktidar şansını bu kez de Erdal İnönü, Demirel’in Çankaya’ya çıkmasından sonra, Genel Başkanlığı bırakarak heba etti. Sonrasında, Sosyal Demokrasi’nin bu üçüncü iktidara ortak olma şansı da Deniz Baykal hizipçiliği yüzünden harcanacak... Sosyal Demokrat ideoloji de CHP de Baykal’ın liderliğinde, Cumhuriyet tarihinde yaşanmamış yenilgilere kurban edilecekti.",https://www.cumhuriyet.com.tr/yazarlar/emre-kongar/1991de-sosyal-demokrasi-iktidarda-mi-9-1970896
Emre Kongar,Mahpusları düşünürken - 7,14 Ağustos 2022 Pazar,"İnsanlar parmaklıklar arkasındayken “düşünce yazısı” gibi görünen, ama aslında siyasal olduğu için sorunu temelden çözecek olan “ideolojik” nitelikli yazı yazmak çok zor. Aslında yazının başlığı “Mahpusları Düşünürken-7” değil, “Mahpusları Düşünürken-Sonsuz” olmalıydı: “7” rakamı “Atatürkçülük ve Sosyal Demokrasi” başlıklı yazılarımın sırasını belirtiyor. Esas sorun, insanlar haksız ve hukuksuz kararlarla hapse atılır ve orada tutulurken düşünce dünyasında olan ve ideolojik nitelik taşıyan tartışma ve irdeleme yazıları yazmak: Bir yandan toplumun haksızlık ve hukuksuzlukları kanıksamasını engellemek için insanların dikkatlerini doğrudan bunlara çekmek istiyorsunuz... Öte yandan yapılan bütün bu haksızlık ve hukuksuzlukların iktidardan kaynaklandığını, dolayısıyla bunların önlenmesi için iktidarın değişmesi gerektiğini, bunun için de seçmenlerin siyasal bilinçlerinin adalet ve özgürlük ilkeleri ekseninde birleştirilmesinin zorunlu olduğunu biliyorsunuz... Özellikle hapiste olan okurlarımın yazılarımı bu çelişkinin ışığında okuduklarını umut ediyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Gezi Parkı Direnişinde, Mücella Yapıcı’nın simge haline geldiği, yeşili, çevreyi, demokrasiyi, kamu çıkarlarını savunanlar hâlâ hapiste. Aslı Aydıntaşbaş, Henry Barkey, savcı ve mahkeme heyeti dörtgeninde, artık iftiraya uğradığı tamamen açığa çıkan Osman Kavala, dört duvar arasında. Bir kişi hariç, 28 Şubat’ta olmayan darbeye ilişkin bir suçlamayla mahkûm edilenler hâlâ parmaklıklar arkasında. Selahattin Demirtaş Kürt seçmenler üzerinde oynanan oyunlar bağlamında hâlâ hapiste ve üstelik iktidar tarafından İmralı’ya hesap vermekle tehdit ediliyor. Hâlâ hastalar, engelliler, 80-90 yaşındaki insanlar, hamile, lohusa kadınlar, bebekler, çocuklar hapse atılıyor veya hapisteler. Ve ben Atatürkçülük ile Sosyal Demokrasi arasındaki ilişkileri yazıyorum. Çünkü bütün bu sorunların çözülmesi Demokratik Rejim’in işletilmesine ve siyasal iktidarın değişmesine bağlı. Oysa, Demokrasi hedefinde birleşmeleri gereken çeşitli siyasal akımlar ve ideolojiler, emperyalistlerle işbirliği yapan despotların, demokrasiyi sadece kendileri için isteyen dinci, ırkçı egemenlerin kışkırtmalarıyla, birbirlerine saldırıyorlar. Adalet ve özgürlük için “Demokratik, laik, sosyal hukuk devleti” hedefinde birleşmeleri gerekenler birbirlerini boğazlamamalılar; Demokratik Rejim kurulduktan sonra aralarındaki kozları temel hak ve özgürlüklerin güvencesi altında paylaşabilirler. *** Atatürkçülük ile Sosyal Demokrasi’nin birleşmesi ve bütünleşmesi, CHP içinde, İnönü-Ecevit zamanında “Ortanın Solu” ile başlamış, Ecevit’in 1977 seçimlerinde “Sosyal Demokrat Parti” anlayışı bağlamında elde ettiği başarı ile onaylanmıştı. 1977 seçimlerine hazırlanan Ecevit, “Yeni CHP” sloganı bağlamında, Göreme Sokak’ta kurulan çalışma biriminde bir grup genç bilim insanı ile CHP’nin klasik 6 Ok reçetesine altı yeni ilke eklemişti: 1) Özgürlük. 2) Eşitlik. 3) Dayanışma. 4) Emeğin üstünlüğü ve bütünlüğü. 5) Gelişmenin bütünlüğü ve etkinliği. 6) Demokratikleşme. Bülent Ecevit bu altı ilkeyi, geleneksel 6 Ok’un “Çağdaş yorumları” olarak nitelemişti. Yakından bakıldığından gerçekten de bu altı ilkenin geleneksel 6 Ok’un güncelleştirilmesine yardım ettiği anlaşılır. Sağ-Sol terörü altında bunalmış olan ülkede, 1977 seçimlerine bu yeni programla gidildi... Benim bulduğum “Analar, evlatlarınızı oylarınızla koruyunuz” sloganı da çok etkili olmuş ve CHP yüzde 41.4 oyla birinci parti olarak çıkmıştı! Ama ne yazık ki Ecevit, 11’lerle kurduğu hükümette aynı başarıyı gösterememiş, ülke 12 Eylül 1980 askeri darbesine sürüklenmiş ve her türlü sol, özellikle “Sosyal Demokrasi”, darbeciler tarafından ezilmişti.",https://www.cumhuriyet.com.tr/yazarlar/emre-kongar/mahpuslari-dusunurken-7-1969300
Emre Kongar,Lozan’ın yıldönümünde adaletin halleri,24 Temmuz 2022 Pazar,"Türkiye’nin bağımsızlık tapusu LOZAN 99 yaşında. Peki bağımsızlığımızın bize en büyük armağanı olan ulusal ve bağımsız yargımız ne alemde? *** Önce adaletin eski hallerini anımsayalım: Osman Kavala ve Selahattin Demirtaş, Avrupa İnsan Hakları Mahkemesi’nin tahliye kararlarına rağmen hâlâ hapiste. Avrupa Konseyi, Osman Kavala konusunda AİHM kararlarına uymayan Türkiye’ye yaptırımlar için harekete geçti. *** 28 Şubat 1997’deki Milli Güvenlik Kurulu kararlarını Erbakan ve Çiller de imzalamış ve Cumhurbaşkanı Demirel uygulamaya koymuş olmasına rağmen, bu kararları darbe diye suçlayarak, bazı komutanlara (olmayan darbe varmış gibi) verilen hapis cezaları sürüyor. Oysa ortada darbe filan yok. Sovyetlerin çökmesinden sonra, Komünizmin Birinci Milli Tehlike olarak çıkarılması ve yerine irticanın getirilmesi var, Harika Bir Haber Türkiye’nin En Geniş Kapsamlı İşitme Cihazları Best Hearing Aids Sovyetlerin 1991’de dağılmasının etkisi ancak altı yıl sonra saptanabilmiş. Hapisteki emekli komutanların yaşları 70 ile 90 arasında; bir bölümü ağır hasta. Ama kimsenin ilgilendiği yok. *** Hapiste dördüncü evre kanser hastalar, yüzde 80’in üzerinde engelli olanlar, anneleriyle birlikte hapiste yaşayan çocuklar var. En büyük grup, kendilerine “KHK’liler” diyen FETÖ’den mahkûm olanlar. Yere göğe koyamadıkları Gülen Cemaatiyle ilişkiyi zorunlu kılan hükümet, aralarında paylaşım kavgası çıktıktan ve 15 Temmuz darbe girişiminden sonra onu terör örgütü ilan etti ve suç işlememiş olan bazı taraftarları, sempatizanları, gerçek Silivri sorumlularıyla birlikte yargılayıp içeri attı. Sosyal medyada en çok sesini duyuranlar bu gruptakiler. Ben hasta, hamile, lohusa ve engelli mahkûmların tahliye edilmelerini savunduğum halde bana bile, “yeterince sesini çıkarmıyorsun” diye saldırıyorlar. *** 15 Temmuz 2016 darbe girişiminde haksız yere mahkûm edildiklerini iddia eden askeri öğrenciler (ki bu iddialarında gerçek payı da olabilir) bir film çekmişler, kendilerine yapılanları protesto ediyorlar. *** Gökhan Yıldırım adlı bir mahkûm adil yargılanma isteğiyle ölüm orucuna başlamış. Medyada bu konuda hemen hemen hiçbir haber yok. Oysa iddiaları çok vahim. İçeriden yazdığı mektuplarda başka hasta mahkûmlar için de ilgi istiyor. Ayrıca belirtmeliyim: Denetimli serbestlik hakkı gelenlere de bu hak kullandırılmıyormuş! *** ŞİMDİ BİR DE ADALETİN YENİ HALLERİNDEN İKİ OLAYA BAKALIM: Birinci olay, Konya Emniyet Müdürlüğü tarafından yapılan uyuşturucu operasyonlarında aralarında narkotik şubede çalışan polislerin de olduğu 14 zanlı tutuklanırken, Adana Adliyesi Cumhuriyet Savcısı O. Y’nin de örgüt lideri olduğu ortaya çıktı. Tahkikat sonunda Savcının, uyuşturucu trafiği yöneticiliğine ek olarak FETÖ borsası oluşturduğu ve FETÖ şüphelilerini arayarak rüşvet istediği de belirlendi. Yargıdaki “FETÖ Borsası” iddialarının vahameti de bir kez daha doğrulandı. *** İkinci olay, hayvan hakları savunucusu ve gazetemiz yazarı Zülâl Kalkandelen’e, avlanma konusundaki düşüncelerinden dolayı, ağza alınmayacak küfürlerle saldıran ve en çirkin ifadeleri kullanarak onu tecavüzle tehdit eden biri hakkında yargının verdiği beraat kararı. İster inanın ister inanmayın, bir İstanbul Anadolu Asliye Mahkemesi, eldeki somut sosyal medya mesajlarına rağmen bunu yapanı, “yeterli delil ve kanaat bulunmadığı” gerekçesiyle beraat ettirdi. SADECE HUKUKA DEĞİL, AHLAKA DA AYKIRI OLAN bu karar, mutlaka ama mutlaka bozulmalıdır, bozulacaktır! *** Hiçbir kişi ya da kurum, yargıya, onun kendisine verdiği zarar kadar zarar veremez!",https://www.cumhuriyet.com.tr/yazarlar/emre-kongar/lozanin-yildonumunde-adaletin-halleri-1961271
Emre Kongar,Başarılı bir cumhurbaşkanlığı hamlesi,26 Temmuz 2022 Salı,"Kılıçdaroğlu, Cumhurbaşkanlığı adaylığına doğru başarılı ve emin adımlarla ilerliyor: Son Balıkesir mitingi bu açıdan önemli mesajlar içeriyordu. Konuşmanın genel stratejisi, 1) Antiemperyalizm 2) Kucaklaşma 3) Hesaplaşma ve 4) İktidarda hemen yapılacaklar diye dört konu üzerine inşa edilmişti. Geçen gün “İstanbul Sözleşmesi’ni 24 saat içinde yürürlüğe koyacağız” diye iktidara doksandan attığı golden sonra, çıban başı haline gelmiş olan konularda “derhal” diye yapacaklarını da anlattı. Sanıyorum bu strateji, hem iktidarın hem de muhaliflerin “Programınızı ilan edin” baskılarına karşı oluşturulmuş doğru bir çizgiydi. Bu çizgi, altılı masa içinde gereksiz ve zamansız tartışmalara yol açacak olan soyut Anayasa maddelerine değil, EYT gibi, bayram ikramiyesi gibi, çiftçi borçları gibi somut sorunların çözümlerine ağırlık vermesi bakımlarından çok doğru bir stratejiyi vurguladı. Üstelik, bu strateji, “Bay Kemal” konusunda Erdoğan’a attığı gol gibi son derece zekice hamleyle süslenmişti. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Üstüne üstlük bütün bunları hem Lozan hem de Kuvayı Milliye ruhu üzerine oturtarak Balıkesir halkına da ülke seçmeninin Atatürkçü ve Antiemperyalist bir çizgisine de hitap etti... Kılıçdaroğlu, geçmiş deneyimlerinden de yararlanarak gün geçtikçe, çok daha etkili bir liderlik eylemi ve söylemi sergilemeye başladı: Örneğin, Balıkesir konuşmasında, dini istismar eden bir iktidarın seçmenine de hitap etme taktiği çerçevesinde kimilerince mazur görülebilen ama tarihsel açıdan yanlış kullanıldığı için seçmenin tepkisini çeken “helalleşme” yerine “kucaklaşma” gibi 2019 yerel seçimlerinde başarısı kanıtlanmış bir kavramı devreye soktu. Bence “Bay Kemal” konusunda attığı harika gol, “Kucaklaşma” konusundaki doğru siyasal mesaj, Kuvayı Milliye ve Lozan konularına dayalı strateji ise onu sadece CB adaylığına değil, CB seçimini kazanmaya da çok daha yaklaştırdı. *** Balıkesir mitingindeki mesajların, sadece önemlilerini, şöylece özetleyebilirim: 1) “Ey Kuvayı Milliyecilier. Meclis açıldığında ilk yapacağımız iş, Lozan’ın kabulünün yıldönümünü bayram ilan etmektir. Türkiye bütün mazlum milletlere örnek olan ülkedir. Bir istiklal madalyasını hak ediyor Balıkesir. Burası sömürü ülkesi değildir. Burası Mustafa Kemal Atatürk ve arkadaşlarının kurduğu görkemli Türkiye Cumhuriyeti devletidir” diyerek seçim stratejisini İstiklal Savaşı, Atatürk, Bağımsızlık ve Antiemperyalizm gibi kavramların üzerine oturttuğunu ilan etti. 2) “Artık kucaklaşma, beraber olma zamanı. Alevidir, Sünnidir, Lazdır, Çerkestir bir ayrım yapmadan kucaklaşma zamanı” diyerek yanlış kullanılan ve tepki çeken “Helalleşme” kavramı yerine doğru olan “Kucaklaşma” kavramını ikame etti. 3) “O rüşvet alan büyükelçileri derhal görevlerinden alacağım. Uyuşturucu baronları, onlarla mücadele edeceğim. Beşli çetelere, devletin soyulmasına asla izin vermeyeceğim” diyerek hırsızlık, yolsuzluk yapanlardan hesap soracağını ilan etti. 4) “Devletin dini adaletse, adaleti yeniden getirmek zorundayız. Adalet için bu kardeşiniz yürüdü. Helal olsun, eşlik etti bana milyonlar” diyerek yargı mekanizmasındaki çürümeyi düzelteceğini belirtti. 5) Seçim öncesindeki en önemli golünü “Bay Kemal” konusunda attı: “Bay Kemal olmak için bütün hayatımı verdim. Bay Kemal olmak için önce ahlaklı olacaksın, kul hakkı yemeyeceksin, adaletli olacaksın, emperyal güçlerin karşısında diz çökmeyeceksin, para bulurum diye Körfez ülkelerine gidip el avuç açmayacaksın. Bay Kemal olmak için İstanbul Sözleşmesi’ni bir hafta içinde yürürlüğe koyacaksın. Sen kim, Bay Kemal kim” ifadelerini kullandı ve Erdoğan’ın “Bay Kemal” söylemini kendi lehine çevirdi. *** Konuşmada, taşeron işçiler, üniversite öğrencileri, çiftçiler, EYT’liler, emekliler gibi ezilen guruplar için somut başka öneriler de vardı. Ertesi gün, yani dün de Twitter’dan bir mesaj yayımlayarak (bence) artık tarihe geçmek üzere hazırlık yaptığını açıkladı: “Mafyalar, yolsuzlar, 5’li çeteler, çantacılar, örgütler, uyuşturucu baronları, komisyoncular, soysuzlar... Size sesleniyorum, hepinizin canı cehenneme! Her tarafı lağım kokusu sardı. Bu devleti sizden temizleyeceğiz. Pirüpak bir ülke bırakacağım gençlere. Mirasım bu olacak.” *** Balıkesir mitingi sadece içerik olarak değil, üslup ve tavır olarak da Kılıçdaroğlu’nu Türkiye’nin 13. Cumhurbaşkanı olmaya daha çok yaklaştıran bir hamledir.",https://www.cumhuriyet.com.tr/yazarlar/emre-kongar/basarili-bir-cumhurbaskanligi-hamlesi-1961937
Emre Kongar,"Atatürkçülük, sosyal demokrasi ve malı götürenler-8",16 Ağustos 2022 Salı,"Bütün dünyada, her “Karanlık Rejim”de Demagoji, Diktatörlük, Hırsızlık el ele, göz göze, gönül gönüle gelişir! Her Demagog politikacı, diktatörlük yolunda yürür ve hırsızlık yapar. Demagoji: Irkçılık, azgın milliyetçilik... Dincilik, mezhepçilik... Mağduriyet edebiyatı... Diktatörlük: Dışlama, düşmanlaştırma... Hain suçlaması... Hukuksuzluk... Adaletsizlik... Baskı, sansür, hapis... Hırsızlık: Yağma... Rüşvet... Yolsuzluk... Karanlık rejimlerin ortak özellikleridir. Bütün dünyada, bunların çaresi, “Karanlık Rejim”den kurtulmak... “Karanlık Rejimi” “AYDINLATMAKTIR”! Ama bu hiç de kolay bir iş değildir: Çünkü kurdukları “Karanlık Rejimin” aydınlığa doğru evrimleşmesini engellemek isteyen Demagog, Diktatör, Hırsız yöneticiler, “Aydınlanmadan”, Demokrasiden yana olanların aralarındaki siyasal ve ideolojik farklılıkları derinleştirmek, tarafları birbirlerine karşı kışkırtmak için ellerinden gelen her şeyi yaparlar... Böylece Demokrasiden, Aydınlanmadan yana olanlar aralarındaki siyasal ve ideolojik farklıkları tartışırken “malı götürmeye” devam ederler. *** Türkiye’deki Atatürkçülük ile Sosyal Demokrasi arasındaki ilişkiler ne yazık ki 12 Mart 1971 ve 12 Eylül 1980 askeri darbeleriyle, çok ciddi müdahalelere maruz kalmıştır. Birinci olarak, her iki askeri darbe de yaptıkları haksızlık ve hukuksuzlukları Atatürkçülük adına yaptıklarını iddia ederek Atatürkçü ideolojiyi zedelemişlerdir. İkinci olarak her iki askeri müdahale de solun her türlüsünü yasaklayarak ve demokratik bütün oluşumları bastırarak özgür tartışma ortamını yok etmişlerdir. Örneğin, 12 Eylül 1980 darbesinden sonra, benim Ecevit’e yakınlığımı ve danışmanlığımı bilen darbeciler onu hapse attıklarında bana da haber yollamışlar ve Sosyal Demokrasi’nin de (CHP tabanının desteğinden dolayı) “tehlikeli olduğu” konusunda uyarıda bulunmuşlar, “Bu dönemde Sosyal Demokrat olmak, Komünist olmaktan tehlikeli” demişlerdi! *** CHP de bütün öteki partilerle birlikte kapatılmış, Ecevit de hapse atılmıştı. Ama zaten tam darbe öncesi bizzat Bülent Ecevit, bana, “Emre Bey, bu Deniz Baykal ile Ali Topuz arasındaki hizip çekişmesinden bıktım, usandım, CHP Genel Başkanlığından istifa edeceğim” demişti. 12 Eylül Darbesi’nin devamı olan Özal dönemine geçerken, “Sosyal Demokratların”, “Atatürkçülerin”, “CHP’nin”, “Ortanın Solunun” oyunu toplamak için darbeci askerlerin Başbakanlık Müsteşarlığı yapmış olan Necdet Calp’a Halkçı Parti kurdurulmuştu. Bu arada kapatılan CHP’nin mirasına sahip çıkılması için, Erdal İnönü de Sosyal Demokrasi Partisi, SODEP’i kurmuştu. Ama bu parti güya serbest denilen ama bütünüyle askeri denetim altında geçen 6 Kasım 1983 seçimlerine sokulmamış, milletvekili adayı olan Genel Başkan Erdal İnönü’nün adaylığı ise Evren ve arkadaşları tarafından veto edilmişti. Askeri darbenin baskısı ve siyasal yasakları altında, Ortanın Solu, Demokratik Sol, Sosyal Demokrasi, halkçılık, Atatürkçülük kavramları birbirine karışmıştı. Partiler bazında ise: İsmet İnönü’nün, Ecevit’in başkanı olduğu eski Cumhuriyet Halk Partisi... Halkçı Parti... Sosyal Demokrasi Partisi... Halkçı Parti ile Sosyal Demokrasi Partisi birleştikten sonra Erdal İnönü’nün başkanı olduğu Sosyal Demokrat Halkçı Parti, SHP... Ecevit’in Demokratik Sol Partisi... Tekrar açıldıktan sonra Deniz Baykal’ın yeniden ele geçirdiği yeni CHP... Aralarındaki kavgalarla, Türkiye’deki hiçbir siyasal ve ideolojik tartışmanın sağlıklı bir biçimde yapılmasına olanak bırakmamıştı. *** Bir sonraki yazı: “SHP ile Sosyal Demokrasi yeniden iktidarda mı?”",https://www.cumhuriyet.com.tr/yazarlar/emre-kongar/ataturkculuk-sosyal-demokrasi-ve-mali-goturenler-8-1970116
Emre Kongar,Atatürkçülük ve sosyal demokrasi-5,11 Ağustos 2022 Perşembe,"Sosyal Demokrasinin yerel, ulusal kökenleri, önce Cumhuriyet Devrimi’nden, Atatürkçülükten de etkilenmiştir. Şimdi bu açıdan, çok kısaca Atatürk dönemine Kadro Dergisine ve Altı Ok’a bakalım. *** Türkiye’nin Birinci Dünya Savaşı’nı kazanan emperyalist ülkelerin işgaline karşı yaptığı İstiklal Savaşı’na Lenin’in verdiği destek, Mustafa Kemal Atatürk’ün, o sıralarda “Bolşevizm” olarak tanımlanan Rus Devrimi ile yakın ilişkilerine yol açmıştı. Fakat Osmanlı’nın mirası olan Din-Tarım toplumunun feodal yapısının kıyıcı egemenliği, Atatürk’ü, Rus Devrimi yerine, Fransız Devrimi’ne daha yakın uygulamalara sevk etmiştir. Sonuçta, anılardan, söylevlerden ve eylemlerden anladığımız kadar, Atatürk, çağdaşlaşma yolunda, Bolşevik Devrimi yerine Milli Demokratik Devrim Stratejisini uygulayan politikaları benimsemişti. *** Mustafa Kemal Atatürk’ün Milli Demokratik Devrimini tutarlı bir evrensel ideoloji bağlamında formüle etmek isteyenler 1932 yılında Kadro Dergisi’ni çıkarmaya başlamışlardı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet İdeologluğunu Şevket Süreyya Aydemir’in yaptığı bir grup yazar ve düşünürün çıkardığı Kadro Dergisi, Türkiye’deki Sosyal Demokrasi’nin ilk kaynaklarından birini oluşturmuştur. Atatürk ve İnönü’nün desteğiyle çıkmaya başlayan Kadro Dergisi, İstiklal Savaşı ve Atatürk Reformlarından oluşan “Milli Demokratik Devrim”in ideolojisini, evrensel çapta kabul görecek bir sol terminolojiyle formüle etmeye çalışıyordu. Derginin ideoloğu S¸evket Süreyya Aydemir, imtiyaz sahibi Yakup Kadri Karaosmanogˆlu, yayın müdürü Vedat Nedim Tör’dü. Dergi ilk sayısında, hedefini şöyle açıklamıştı: “Türkiye bir inkılap içindedir. Bu inkılap durmadı... İnkılabımız derinleşme ve genişleme istikametindedir. Bu inkılap kendisine prensip ve onu yaşatacaklara şuur olabilecek bütün nazari ve fikri unsurlara maliktir. Ancak bu nazari ve fikri unsurlar inkılaba ideoloji olabilecek bir fikriyat sistemi içinde terkip ve tedvin edilmiş değildir... Kadro bunun için çıkıyor.” *** Kadrocular, Rus Devrimi’nden, Marksizm/Leninizmden etkilenmiş olmakla birlikte, İstiklal Savaşı ve Atatürk Devrimleri bağlamına daha yakın görünen bir yaklaşımla, dünyadaki emperyalist sömürüyü, sınıfsal sömürüyle birlikte birinci başat çelişki olarak niteliyorlardı. Marksist düşünceyi, Osmanlı toplumsal yapısının geri kalmışlığına, İstiklal Savaşı’na ve Mustafa Kemal Atatürk’ün Milli Demokratik Devrim Reformlarına uyarlamaya çalışıyorlardı. *** Dönem, Yeni Cumhuriyetin Sanayi Planları yaptığı, “Devletçilik” ideolojisinin telaffuz edilmeye başlandığı dönemdir: 1930 yılında, Cumhuriyeti Demokrasiyle taçlandırmak için Atatürk tarafından Fethi Okyar’a kurdurulan Serbest Cumhuriyet Fırkası’nın Liberalizmi savunmasına karşı CHP’nin Başbakanı İsmet İnönü “Devletçilik” terimini Ankara-Sivas demiryolunun açılış nutkunda “Muhterem muarızı” Fethi Okyar’a karşı dile getirmiştir. Tam bu sıralarda Kemalizm de Altı Ok olarak formüle edilmeye başlanmıştır. Bütün bu nedenlerle Profesör Örsan K. Öymen daha önce andığım makalesinde şöyle diyordu: “Atatürk’ün, 1920’li ve 1930’lu yıllarda halkçılık ve devletçilik ilkeleriyle ve karma ekonomik model uygulamasıyla, Batı Avrupa’da 1960’larda ve 1970’lerde gelişen sosyal demokrasiyi öncelediği söylenebilir.” *** Sonuç olarak Atatürkçülük/Kemalizm ile Sosyal Demokrasi arasındaki ilişkilerin Cumhuriyetin kuruluş yıllarında, hem Kadro Dergisi aracılığıyla hem de Atatürk’ün Milli Demokratik Cumhuriyet Devrimi’ni formüle etme çabaları sırasında dile getirilen Altı Ok bağlamında, başladığı açıkça görülmektedir.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-5-1968101
Emre Kongar,2022 Basın özgürlüğü raporu,31 Temmuz 2022 Pazar,"Yargıda, 28 Şubat, Osman Kavala ve Selahattin Demirtaş davalarıyla simgeleşen haksızlık ve hukuksuzluklar devam ediyor. Medya ve gazeteciler üzerindeki baskılar da: Cumhuriyet’in eski Genel Yayın Yönetmeni ve CHP Eskişehir Milletvekili Utku Çakırözer’in hazırladığı rapordaki bilgilere göre, 2022 yılı da gazeteciler için bir karabasanın devamı oldu. Bu yılın ilk altı ayını kapsayan raporda yer alan bazı bilgiler şöyle: Türkiye’de yılın ilk 6 ayında gazeteciler 350 kez hâkim karşısına çıktı. 56 gazeteci gözaltına alındı. 23 gazeteci ise tutuklandı. Türkiye’de gazeteciler bu yılı da saldırı, tehdit, yargılama, baskı ve sansür düzeninde karşılamışlar. *** Dünya Basın Özgürlüğü sıralamasında 180 ülke arasında 149’uncu sırada olan Türkiye’de gazeteciler haberleri, yazıları sosyal medya paylaşımları nedeniyle işsiz bırakılıyor, tehdit ediliyor, yargılanıyor, tazminat cezalarına çarptırılıyor, hapsediliyor. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Basın İlan Kurumu’nun gazetelere haksız bir şekilde verdiği ilan durdurma cezaları Anayasa Mahkemesi’nden (AYM) döndü. Fakat, AYM kararına rağmen BİK ilan kesme cezalarını sürdürdü. Milletvekillerinin Meclis’te verdiği soru önergelerine ilişkin haberler için bile BİK cezai işlem hazırlığı başlatarak gazetelerden savunma istedi. *** Ekonomide yaşanan kriz gazeteleri de vurdu. 2 yılı aşkın süredir Basın İlan Kurumu’ndan ilan alamayan Yeni Asya Gazetesi, artan maliyetlerin karşılanabilmesi için gazetenin sayfa sayısını 8’e düşürdü. Mart ayının ilk gününde ŞOK gazetesi 21 yıllık basılı yayın hayatına, yüksek maliyetler nedeniyle son verdiğini açıkladı. 32 yıllık Dergâh dergisi kapandı. Yeniçağ gazetesi Mayıs ayı itibarıyla ekonomik sebepler nedeniyle ulusal yayıncılıktan bölgesel yayıncılığa geçti. *** 19 Haziran’da Diyarbakır’da gözaltına alınan 21 gazeteciden 16’sı hâlâ tutuklu. Ses Kocaeli gazetesi imtiyaz sahibi Güngör Arslan işyerinde, silahlı saldırıyla öldürüldü. Onlarca gazeteci haberleri nedeniyle tehdit edildi. Kayseri’de Deniz Postası TV binası 50 kişilik grup tarafından basıldı. Ordu Yön Gazetesi internet sayfasında yayımlanan bir haber nedeniyle imtiyaz sahibi Osman Şahin’in ofisini polis bastı, Şahin’e haber kaynağını açıklaması baskısı yapıldı. *** Birçok gazeteci tehdit ve saldırılar ile karşı karşıya kalmasına rağmen, bu saldırı ve tehditlerle ilgili caydırıcı ceza/yaptırım uygulanmadı. İstanbul’da Halk TV programcısı Levent Gültekin’e 25 kişinin sopalı saldırısıyla ilgili davada mahkeme sanıkların “sosyal ilişkilerini dikkate alarak” cezada indirime gitti. 11 ay hapis cezası verilen sanıklar bir gün dahi cezaevinde kalmadı. Raporda yer almayan bir olayı, Cumhuriyet yazarı Zülâl Kalkandelen’e yapılan hakaret ve tehdidi de yazının sonuna ayrıca ben ekledim. *** Gözdağı ve baskı amacıyla, AKP’li siyasetçiler ve yakınları tarafından gazetecilere ağır tazminat davaları açıldı. Sözcü yazarı Yılmaz Özdil hakkında 1 milyon TL’lik tazminat davası açıldı. Erdoğan’ın damadı Selçuk Bayraktar, kendisi ve şirketi hakkında çıkan haberler nedeniyle gazeteciler aleyhine yüz binlerce liralık davalar açtı. Sözcü Yazarı Çiğdem Toker tamamen belgeli “İBB’den Vakıflara Hizmet Raporu” başlıklı yazısı nedeniyle 30 bin lira tazminat cezasına mahkûm oldu. Bu arada pek çok siteye ve habere de erişim engeli ve erişim engeline de haber yasağı getirildi. *** Raporda yer almayan ama kamuoyunu çok rahatsız eden bir olay da gazetemiz yazarı Zülâl Kalkandelen’i, av ve avcılık karşıtı yazıları nedeniyle sosyal medyada ağır hakaretlerle suçlayan ve tecavüzle tehdit eden sanığın mahkemece beraat ettirilmesi oldu.",https://www.cumhuriyet.com.tr/yazarlar/emre-kongar/2022-basin-ozgurlugu-raporu-1963785
Emre Kongar,Davutoğlu konuşmalıdır,29 Temmuz 2022 Cuma,"Son günlerde iktidar mensuplarıyla Davutoğlu arasındaki tartışmalar ve gerginlik yargıya bile taşındı. Davutoğlu en azından aşağıdaki beş konuda konuşmalıdır: 1) Bugün artık yanlışlığı iyice anlaşılmış olan Türkiye’nin “Ilımlı (Amerikancı) İslam Devleti” modeli olarak kullanılması ve Suriye’ye saldırı politikası. 2) Siyasette ahlakı sağlamaya yönelik olan “şeffaflık” yasasını kimin, kimlerin nasıl engellediği. 3) 7 Haziran seçimlerinde AKP tek başına hükümeti kuramayınca, Kılıçdaroğlu’na görev verilmesinin engellenmesindeki rolü. 4) 7 Haziran 2015 seçimleri ile 1 Kasım 2015 seçimleri arasındaki beş ayda gerçekleşen terör olaylarının arkasındaki ihmaller, sorumlular ve Gar Katliamı sonrasında ilan edilen akıllara ziyan “Kokteyl Terör” kavramının nasıl üretildiği. 5) Kendisinin hangi gruplar, kimler tarafından ayağının kaydırıldığı ve kendisinden sonra ortaya çıkan yönetimin sapmaları. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Ahmet Davutoğlu 2003-2009 yılları arasında Abdullah Gül’ün ve Erdoğan’ın dış politika danışmanlığını yapmıştır. 2009-2014 yılları arasında Erdoğan tarafından kurulan 60. Türkiye Hükümeti ve 61. Türkiye Hükümeti’nde Dışişleri Bakanı olarak yer almıştır. 2011 ve 2015 seçimlerinde AK Parti Konya milletvekili olarak meclise girmiştir. 27 Ağustos 2014’te, Adalet ve Kalkınma Partisi 1. Olağanüstü Büyük Kongresi’nde genel başkan seçilerek ve 28 Ağustos 2014’te başbakan olmuştur. 7 Haziran seçimleri sonrasında ülkeyi 1 Kasım 2015’te yapılacak seçime kadar yönetmek üzere seçim hükümeti başbakanlığına atanmıştır. AK Parti 7 Haziran ile 1 Kasım arasındaki terör olayları sonrasında, beş ayda kendi içinde yüzde 25, genel olarak yüzde 10 puanlık oy artışıyla yeniden iktidar olmuştur. Davutoğlu, 5 Mayıs 2016’da “Dört yıllık sürenin daha kısa sürmesi benim tercihim değildir. Zarurettir” şeklinde bir açıklama yapmış ve AK Parti’yi genel başkan seçimi yapması için olağanüstü kongreye çağırmıştır. 22 Mayıs 2016 tarihinde Cumhurbaşkanlığı tarafından yapılan basın açıklamasıyla başbakanlık görevinden istifa ettiği açıklandı. 12 Aralık 2019’da Gelecek Partisini kurdu. *** Parti liderleri, genellikle, seçmen tabanı olmayan akademisyenleri kabinelerinde görevlendirirler. Çünkü bunlar, parti içinde tabana sahip olmadıkları için, tutum ve davranışlarından memnun olunmadığı zaman kolaylıkla dışlanırlar. Kimi zaman da bu bunların bazıları, liderin kendilerini çok itip kakmasına dayanamaz, istifa ederler. *** Şimdi artık Davutoğlu’nun, Türkiye’yi bugünkü karanlık günlere taşıyan çok önemli olayların yaşandığı ve hayati kararların alındığı önemli bir döneme ilişkin olan ve hâlâ sakladığı bilgileri topluma açıklama zamanı gelmiştir diye düşünüyorum: 1) Kendisi toplumda, bugün artık başarısızlığı uluslararası camiada kabul edilmiş olan Suriye politikasının mimarı olarak bilinmektedir. Bu konuda sorumluluk Erdoğan’ın mıdır, yoksa aralarında tam bir uyum mu vardır? “Ilımlı İslam” modelinin icadındaki rolü nedir? 2) Kendisi bugün de, başbakanlık döneminde de “Siyasal ahlak yasası” savunucusu olarak tanınmaktadır. Erdoğan’ın Davutoğlu’nun politikacılara mal bildiriminde bulunma zorunluluğu getirilmesi önerisine sıcak bakmadığı ve karşıtlığını, “Böyle giderse görev alacak il ve ilçe başkanı bulamazsınız” sözleriyle dile getirdiği bilinmektedir. Bu konudaki gerginliğin ayrıntıları nedir, Başbakanlıktan ayrılmasında bu çatışmanın rolü var mıdır? 3) 7 Haziran seçimlerinden sonra, hükümet kurma sırası Kılıçdaroğlu’na geldiği sırada, “istikşafi görüşmeler yapıyoruz” diye ayak sürümesinin arkasındaki süreç nedir? Kimler ortak hükümeti engellemiştir? 4) AKP’nin oylarında beş ayda bir patlama yaratan, 7 Haziran ile 1 Kasım seçimleri arasındaki korkunç terör olaylarının gerçek sorumluları kimlerdir, kimlerin ihmali vardır? 5) Kendisinden sonraki dönemde yolsuzluklar, haksızlıklar, hukuksuzluklar neden ve nasıl artmıştır? *** Bu soruları benim sorduğum sanılmasın: Tarihin ve toplumun beklediği yanıtlara ilişkin sorulardır bunlar!",https://www.cumhuriyet.com.tr/yazarlar/emre-kongar/davutoglu-konusmalidir-1963097
Emre Kongar,Atatürkçülük ve sosyal demokrasi-2,05 Ağustos 2022 Cuma,"Dünkü girişten sonra, Atatürkçülük ile Sosyal Demokrasi arasındaki ilişkilere bakacağım ama Kemalizm ile Atatürkçülük terimlerini aynı anlamda kullandığım için önce bu terimlere bakalım: Kendilerine “Kemalist” diyenler, daha çok Atatürkçülük adı altında Atatürk’e ihanet edenlere tepki göstermek için bu terminolojiyi tercih etmişlerdir. Ben Atatürkçülüğü saptıranların başında 1980 Askeri Darbesini yapanların geldiğini, “Atatürkçülük” adı altında Kürt kimliğini reddetmeleri ve Anayasaya zorunlu din dersi koymaları gibi yanlışlarından dolayı da Atatürkçülük ideolojisini kötüye kullandıklarını ve yozlaştırdıklarını düşünüyorum. O dönemde Kenan Evren ve arkadaşlarının sözde “Atatürkçülük” adına yaptıkları yanlışlardan dolayı, sevgili Ali Sirmen onlara “Kemalist değil, Kenanist” diyordu. Ama askerler arasında Atatürkçülüğü saptıran yanlışların altına imza atanlar sadece Kenan Evren ve arkadaşları değildi: 12 Mart’ta, “Türkiye’de sosyal uyanış ekonomik gelişmeyi aşmıştır” diyerek 1961 Anayasası’na karşı 12 Mart Darbesini yapan Memduh Tağmaç ve arkadaşları da Atatürkçülük ideolojisini saptıran gruptadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Elbette, Atatürk’ün İstiklal Savaşı’nı Batılı Emperyalistlere karşı yaptığını görmek istemeyen ve siyasal hedef olarak Batı’da gelişmiş olan Demokratik bir Cumhuriyet modelini benimsemiş olmasından dolayı, onun ideolojisinin Antiemperyalist niteliğini reddeden politikacılar da hangi görüşten olurlarsa olsunlar, “Atatürkçülüğü” saptıranlar arasındadır. (Ben kendimi Evren ve arkadaşlarının bu sözde Atatürkçülüğünden ayırmak için o dönemde “Ben bunlar gibi Atatürkçü değilim, Atatürk’ü ve onun dönemini inceleyen bir Atatürkoloğum” demiştim de başka bir terminoloji kavgasına daha sebep olmuştum.) *** Günümüzde Kemalizm ya da Atatürkçülük, Antiemperyalist, Eşitlikçi, Özgürlükçü, Çağdaş, Demokratik, Laik ve Sosyal Hukuk Devleti’ni hedefleyen ve bu hedefe varmak için çağdaş bilimin ve aklın yöntemlerini kullanmayı savunan bir ideoloji, bir hareket, bir siyasettir. Günümüzde bu ideoloji, hiç kuşkusuz yukardaki hedefe varmak için, her türlü sömürüye karşı olmaya, yurtseverliğe, sosyal adalete, fırsat eşitliğine, çevreciliğe, temel insan ve hayvan haklarına dayalı olmak zorundadır. 1920’ler 30’lar Türkiyesi’nde, yani sadece toprak ağaları, tarikatlar ve köylülerle bir avuç asker ve sivil aydından oluşan toplumda ise Atatürkçülük ya da Kemalizm, hem “Devrim Yasaları” denilen Atatürk Reformları hem de bunları ideolojik bir çerçevede toplayan Altı Ok’tur. Elbette Atatürkçülük, çağdaşlaşma yolunda evrimleştikçe, geliştikçe, hem önüne yeni hedefler koyacak hem de kullandığı yöntemler çağının gereklerine göre yenilenecek, gelişecektir. Nitekim nasıl bugünkü Türkiye ve Dünya, 1920’ler 30’lar Türkiyesi ve Dünyası değilse, her ikisi de hem gelişmiş hem de değişmişse, Kemalizm ya da Atatürkçülük de 1920’ler 30’lar dönemindeki çağdaşlık hedefini ve yöntemlerini de yukarda tanımladığım ana hedef doğrultusunda değiştirmiş ve geliştirmiştir. *** Bütün devrimci ideolojiler ve hareketler gibi Atatürkçülük ya da Kemalizm de çok farklı gruplar tarafından benimsenmiş, farklı yorumlanmış ve karşıtları tarafından da sürekli olarak saldırılara uğramıştır. Hiç kuşkusuz Atatürkçülüğün/Kemalizmin en şiddetli karşıtları, emperyalistler, dinciler ve Türkiye Cumhuriyeti’nin bağımsız ve üniter yapısına karşı olanlardır. Oysa Türkiye Cumhuriyeti’nin 2023 seçimleri öncesinde geldiği tarihsel gelişme ve değişme kavşağında, BUGÜNKÜ ATATÜRKÇÜLÜĞE karşı olmak, bütün etnik/milliyetçi ve dinsel/mezhepçi kimlikleri de kucaklayan, Antiemperyalist, Eşitlikçi, Özgürlükçü, Çağdaş, Demokratik, Laik ve Sosyal Hukuk Devleti’ni hedefleyen bir siyasete karşı olmak gibi bir garipliği belirler. *** Şimdi sıra Sosyal Demokrasi’ye bakmaya geldi.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-2-1965656
Emre Kongar,‘Bay Kemal’ umudu,28 Temmuz 2022 Perşembe,"Seçmen bütün dünyada umuda oy verir. Erdoğan/AKP iktidarı ilk seçimde mutlaka gidecek, çünkü seçmenin umudunu tüketti. UMUDUN TÜKENİŞİ NASIL OLDU? 1) Erdoğan/AKP, yalancı bir demokrasi umudu üreterek iktidara geldi... 2) Yalancı bir özgürlük ve refah vaadi ile iktidarını güçlendirdi. 3) “Yargıyı bağımsızlaştırıyorum” diyerek adaleti kendi kölesi yaptı. 4) “Vesayeti önlüyorum” diyerek kendi partisel/kişisel vesayetini kurdu. 5) Refahı artırmak yerine, ülkenin tüm birikimlerini, zenginliklerini sattı, yağmaladı, toplumu yoksullaştırdı; kendi yandaşlarını ve oligarşisini zenginleştirdi. 6) Adalete dayalı demokrasi ve özgürlük rejimi yerine adaletsizlik üzerine kurulu bir baskı ve korku rejimi inşa etti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 8) Topluma refah ve zenginlik getirecek bir ekonomik yapı yerine, halkı işsizliğe ve açlığa mahkûm eden iflas etmiş bir ekonomik yapı üretti. Ve halkın umudu böylece tükendi. *** Doğa ve toplum boşluk kabul etmez: Diyalektik ilişkiler, her umutsuz durumdan bir umut üretir: Örneğin, Kıbrıs müdahalesinden sonra Ecevit, hükümeti bırakıp gidince, siyaset, diyalektik olarak, birbirlerinin düşmanı olan Orta Sağ, Dinci Sağ ve Irkçı Sağ arasında, uzun pazarlıklarla kurulan Milliyetçi Cephe iktidarını üretmişti. Milliyetçi Cephe iktidarları ülkeyi emperyalizmin ve dincilerin sürüklediği terör eylemlerine teslim edince, siyaset, Ecevit ve Yeni CHP üzerinden Karaoğlan umudunu üretmiş ve CHP’yi yeniden iktidara getirmişti. Şimdi de Erdoğan/AKP’nin, 20 yıllık iktidar sonunda yarattığı umutsuzluk, diyalektik olarak “Bay Kemal” umudunu yarattı. Üstelik bu umudun adını da bizzat Demokratik Rejimi rafa kaldıran, “Şahsım Devleti”ni kuran ve kendini bu devletin sahibi ilan eden Erdoğan koydu! Çünkü yok etmeye çalıştığı Demokratik Kültür’ün terminolojisine, kavramlarına, ruhuna yabancıydı... Rakibini aşağılamak isterken yüceltmişti! “Bay Kemal” umudunun adını, onu küçümsemek isterken yanlışlıkla Erdoğan koydu ama tanımını Kemal Kılıçdaroğlu yaptı: ‘Yahu Bay Kemal olmak için bütün hayatımı verdim’ dedi ve devam etti: Bay Kemal olmak için önce ahlaklı olacaksın Bay Kemal olmak için kul hakkı yemeyeceksin Bay Kemal olmak için adaletli olacaksın Bay Kemal olmak için emperyal güçlerin karşısında diz çökmeyeceksin Bay Kemal olmak için 5 cent, 1 milyon dolar para bulur muyum diye Körfez ülkelerine gidip el avuç açmayacaksın, bu ülkenin itibarını koruyacaksın Bay Kemal olmak için hiçbir çocuğun yatağa aç girmediği bir Türkiye’yi düşleyeceksin Bay Kemal olmak için kadın-erkek eşitliğini savunacaksın Ve Bay Kemal olmak için İstanbul Sözleşmesi’ni bir hafta içinde yürürlüğe koyacaksın Sen kim, Bay Kemal kim?” diye ekledi. 1) Bay Kemal, Demokratik Rejimin, Hukuk Devleti’nin ve Adalet’in tahribi karşısında bir “Geniş Demokratik Cephe İttifakı” stratejisini oluşturdu. 2) Bu strateji çerçevesinde gerek Dinci çizgide, gerekse hem Türkçü hem Kürtçü çizgide siyaset yapan partilerin içindeki Demokratik ögelerle ittifak aradı. 3) Bu bağlamda MHP’nin içindeki Demokratik oluşuma İYİ Parti’ye 15 milletvekili ödünç vererek destek sağladı. 4) Kürt sorunu ile Demokrasi sorununun özdeşliğine işaret ederek HDP’nin PKK terörünü reddeden ve Türkiye’nin bütün sorunlarını sahiplenen dönüşümüne destek verdi. 5) 2019 yerel seçimlerinde bu “Geniş Demokratik Cephe İttifakı” stratejisini başarıyla uygulayarak İstanbul ve Ankara başta olmak kaydıyla belediyelerde Erdoğan’a karşı zafer sağladı. 6) Altılı Masa oluşumuyla bu stratejisini ve umudu örgütsel yapıya kavuşturdu ve somutlaştırdı. 7) Balıkesir Mitingi, Bay Kemal umudunun, somut sorunlara karşı önerdiği çözümlerle, seçime dönük hamlesini oluşturdu. SONUÇ OLARAK ERDOĞAN/AKP İKTİDARININ YARATTIĞI UMUTSUZLUĞA KARŞI “BAY KEMAL UMUDU” DEVREYE GİRMİŞ GÖRÜNÜYOR!",https://www.cumhuriyet.com.tr/yazarlar/emre-kongar/bay-kemal-umudu-1962719
Emre Kongar,Atatürkçülük ve sosyal demokrasi-6,12 Ağustos 2022 Cuma,"Dünkü yazıma “Sosyal Demokrasinin yerel, ulusal kökenleri, önce Cumhuriyet Devrimi’nden, Atatürkçülükten de etkilenmiştir” diyerek başlamış ve Kadro Dergisi ile Altı Ok bağlamında Atatürkçülük’le Sosyal Demokrasi arasındaki ilişkileri irdelemeye çalışmıştım. Bugün Çok Partili Dönemdeki değişme ve gelişmelere bakmaya çalışacağım. *** Türkiye’nin Çok Partili Düzen’e geçişi İkinci Dünya Savaşı’nın bitmesiyle ve Soğuk Savaş’ın başlamasıyla eşzamanlıdır. Çok Partili Düzen’e geçildikten sonra iktidara gelen Demokrat Parti döneminde Türkiye NATO’ya girmiş, her türlü sol ezilmiş, Menderes’in ilk eylemlerinden biri, kendisinin iktidara gelmesine destek veren Komünistleri tevkif etmek olmuştu. Ayrıca, İsmet İnönü sermaye sınıfı ve işçi sınıfı gibi çağdaş sınıflar gelişmeden Demokratik Rejim’i kurma çabasını başlatmış olduğu için, ülkede sol ideolojiyi destekleyecek sınıfsal yapı da yoktu. Menderes’in esas olarak tarikatlar, toprak ağaları ve geniş köylü kitleleri tarafından desteklenen “Demagojik”, “Karşı Devrimci” iktidarı dönemi, her türlü sol düşüncenin ve eylemin ezilerek bastırıldığı dönemdir. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet *** Sosyal Demokrasi, 27 Mayıs 1960 Askeri Darbesi sonrası kabul edilen 1961 Anayasası’nın özgürlükçü ortamı içinde yeniden gündeme gelen Sosyalist/Komünist hareketlerle birlikte ortaya çıktı. Sosyalist/Komünist çizgideki Türkiye İşçi Partisi TİP’in 1961 Anayasası bağlamında meşru bir parti olarak siyaset sahnesine çıkması, 1965 seçimlerinde 15 milletvekili ile Meclis’e girecek bir başarı elde etmesi Sosyal Demokrat eğilimleri de harekete geçirmişti. TİP’in yükselişini gören İsmet İnönü, Bülent Ecevit’le birlikte, 1965 seçimleri öncesinde CHP’nin “Ortanın Solunda” bir parti olduğunu belirterek Kemalizm/Atatürkçülük ile Sosyal Demokrasi arasındaki bir senteze işaret ediyordu. *** Ecevit, 27 Mayıs 1960 darbesinden sonra kurulan İnönü hükümetlerinde çalışma bakanı olarak görev yapmış, işçi haklarının yasal güvencelere kavuşturulmasında öne çıkmış ve Sosyal Demokrasi’den esinlenen “Ortanın Solu” hareketinin lideri kimliğini kazanmıştı. 12 Mart 1971 Askeri darbesinin kendisine, kendisinin sol görüşlerine karşı yapıldığını iddia ederek CHP içinde İsmet İnönü’ye karşı çıktı ve CHP’nin genel başkanı oldu. Daha sonra Celal Bayar’ın Demokrat Parti’ye destek vermesiyle, Demirel ikinci sıraya düşünce, 1973 seçimlerinde birinci parti oldu ve Erbakan ile koalisyon kurdu. Böylece “Ortanın Solu”, yani “Atatürkçülük ile Sosyal Demokrasinin sentezi” iktidar ortağı olmuştu. *** Bundan sonrası, ne yazık ki Karşı Devrimci 12 Eylül 1980 askeri darbesi yasaklarının zorunlu hale getirdiği saçma sapan isim oyunlarıyla zedelenmiştir. 12 Eylül Yönetimi bütün siyasal partilerle birlikte CHP’yi de kapatmış ve bütün siyasal liderlerle birlikte CHP’li yöneticilere de yasaklar getirmişti. Bu ortamda Türkiye’deki “Orta Sol” seçmen potansiyeli siyasete taşımak için Erdal İnönü, “Sosyal Demokrasi Partisi” SODEP’i kurmuş, Aydın Güven Gürkan da askerlerin aynı potansiyeli kullanmak için kurdurdukları “Halkçı Parti”nin demokratikleştirilmesi sürecinde Genel Başkan seçilmişti. “Sosyal Demokratik” ideolojiyi benimsemiş olan bu iki parti “Sosyaldemokrat Halkçı Parti”, SHP adı altında, Erdal İnönü’nü Genel Başkanlığında birleşti ve böylece “Sosyal Demokrasi” isim olarak da Atatürk’ün partisi olan CHP’nin mirasını sahiplenmiş oldu. *** Ama elbette Atatürkçülük ile Sosyal Demokrasi’nin ilişki serüveni devam ediyordu. Değerli okurlarımız, özellikle gençler, gittikçe garipleşen bu ilişki serüvenini ilgiyle izlediklerini belirtiyorlar. Teşekkür ederim.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-6-1968582
Emre Kongar,İnsan sermayemizi de bozdular,02 Ağustos 2022 Salı,"Sevgili okurlarım, bir toplumun en büyük zenginliği insan sermayesidir. Vatandaşlarının bilgisi, becerisi, evrensel, ulusal ve meslek ahlakı, dürüstlüğü, çalışkanlığı, yurtseverliği, yaratıcılığı, gelecek için umutları, her ülkeyi bu rekabetçi dünyada ayakta tutar, refahını artırır, ileriye taşır. Bu iktidar, Türkiye’nin Osmanlı’dan çok az sayıda gelen ve Cumhuriyet döneminde yeniden yaratılan insan sermayesini yozlaştırdı, ifsat etti, mahvetti. *** Bir iktidar bir toplumun, bir ülkenin insan sermayesini birkaç yolla mahveder: 1) İnanların çağdaş, evrensel, rekabetçi eğitimini engeller. Cehaleti över, eğitimi, diplomayı ve eğitimlileri aşağılar. 2) Eylem ve söylemleriyle, rol modelleri olarak Genel Ahlak Kurallarını yok sayar, Hukuk Devletini, dürüstlüğü, hakkı, hukuku, geçersiz kılar. 3) Yargının ve güvenlik güçlerinin baskısıyla sadece kendi çıkarlarına ilişkin ahlak ve hukuk kurallarını topluma empoze eder. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet 4) Toplumda yükselme ve başarı ilkesi olarak liyakati ortadan kaldırır, yerine kendisine olan sadakati, bağlılığı egemen kılar. 5) Ülkeyi çıkmazlara, açmazlara mahkûm eder, sadece gençlerin değil, bütün yaş, cinsiyet ve meslek gruplarının gelecek umutlarını yok eder. 6) Çok büyük sayılarla farklı kültürlerdeki insanları ithal eder. Doktorlar gibi, mühendisler gibi, avukatlar gibi, bütün eğitimli, başarılı meslek sahiplerini ülkeden kaçırır. *** Bakın sevgili okurlarım, aşağıda sadece son günlerde medyaya yansıyan “İnsan ve Olay Manzaralarından” birkaç örnek verdim. (Daha önce Erdoğan’ın konuşmalarında kullandığı küfür ve hakaretleri burada yayımladığım için, bugün onlara değinmedim.) 1) Sanayi ve Teknoloji Bakanı “Dünyanın en alçak muhalefeti ve en ahlaksız medyası maalesef bizim ülkemizde bulunuyor” dedi. 2) Merkez Bankası Başkanı “Son 10 gün çıkarıldığında son bir ayda en az değer kaybeden para biriminin Türk Lirası olduğunu” söyledi. 3) Mersin Limanı’nda sürekli olarak tonlarca uyuşturucu yakalanıyor. Konya polisi, yaptığı operasyonda, terör soruşturmaları yapan bir savcının idare ettiği ve narkotik şubesinde görevli polislerin kuryelik yaptığı bir uyuşturucu şebekesini çökertti. 4) Kadın cinayetleri tırmanıyor ama katiller mahkemelerde “iyi hal” indirimi alıyor. 5) En korkunç sözde namus saldırısı Denizli’de yaşandı: Boşanmaktan vazgeçiremediği eşini bıçakla ağır yaraladıktan sonra, onun sosyal medya hesabından canlı yayın yapan ve “Sonunda namusumuzu temizledik” diyen koca tutuklandı. 6) Sokak röportajında bir pazarcı, vergi kaçırması hakkında, “Şu elimi kessem Tayyip Erdoğan’dan başkasına oy vermem. Ben her şeyimi onun sayesinde kazandım. Çalıyorlarmış. Benim sorunum değil kardeşim. Çalıyorsa Allah’la onun arasında. Biz de çalıyoruz, biz de vergi kaçırıyoruz. 100 tane mal satıyoruz, 20 tane fiş kesiyoruz” diyerek iktidarı örnek gösterdi. 7) Konya’da kardiyoloji uzmanı Ekrem Karakaya, güvenlik görevlisi olarak çalışan Hacı Mehmet Akçay tarafından öldürüldü. Akçay saldırının ardından intihar etti. 8) Ankara’da bir kişi üç Cemevine birden saldırdı. Yakalanan saldırgan Ağırel’e göre ifadesinde saldırıların “İlluminati” tarafından yaptırıldığını belirtmiş. 9) Zonguldak’ta sokakta tanımadığı kadına yumruk atıp dişlerini kıran erkek, saldırısının nedeni olarak “Tanımıyorum. Başka bir şeye sinirlendim. Yoldan geçen kadına vurdum” dedi! 10) Fırından bayat ekmek isteyen ve “Yok” yanıtı alan kişi, dönüp fırın çalışanını sırtından bıçaklayarak öldürdü. *** Bence bu örnekler Türkiye Cumhuriyeti’nin “insan sermayesini” katiyen temsil etmiyor; sadece son yirmi yılda bu iktidarın insan sermayemizde yol açtığı tahribatı vurguluyor!",https://www.cumhuriyet.com.tr/yazarlar/emre-kongar/insan-sermayemizi-de-bozdular-1964464
Emre Kongar,Atatürkçülük ve sosyal demokrasi - 1,04 Ağustos 2022 Perşembe,"Dün TÜİK’in bastırılmış yıllık enflasyon oranı açıklandı, yüzde 79.60. ENAG’ın gerçeği yansıtan yıllık enflasyon oranı ise yüzde 176.04. Halkın cebindeki paranın bütün hızıyla buharlaştırılması devam ediyor. Bu gidişe, CHP’nin liderliğinde kurulmuş olan “Millet İttifakı”nın, daha geniş bir “Demokratik Muhalefet” stratejisi içinde son vereceği umudu var. Ben bu yazıda CHP içinde kendilerine Atatürkçü ya da Kemalist diyenler ile Sosyal Demokratlar arasında bir hizip kavgası başlatılması çabasının anlamsızlığına ve yanlışlığına işaret etmek istiyorum. *** Türkiye’de sadece Komünist, Sosyalist ideoloji değil, Sosyal Demokrat ideoloji ve Atatürkçü/Kemalist ideoloji de kendi içinde pek çok gruba bölünmüştür. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Komünist, Sosyalist gruplar, kendi aralarındaki bölünmelere göre, farklı partiler içinde ve değişik dergiler çevrelerinde örgütlenmişler, bir yandan birbirleriyle, bir yandan da ülkedeki sömürü düzeni ile mücadele etmeye başlamışlardır. Elbette bu bölünme, Komünist, Sosyalist hareketin ve ideolojinin siyasal gücünü çok azaltır ama, hem tarihsel ve güncel, hem de evrensel ve ulusal örneklere bakıldığında, kaçınılmaz olduğu görülür. Marksist düşünce çerçevesinde örgütlenen bu grupların içinde ne yazık ki AKP iktidarına destek verenlerin de bulunması, “Devrimcilik” etiketi altında, “Karşı Devrimcilik” yapan aymazların da olduğunun kanıtıdır. *** Aynı biçimdeki bölünmeler Sosyal Demokrat ideoloji içinde de görülür. Kimi Sosyal Demokratlar bu hareketi daha çok Komünist, Sosyalist düşüncenin mirasçısı sayar... Kimileri ise kendilerini özenle Komünist, Sosyalist eylem ve ideolojiden soyutlamak ister. Ne yazık ki bu ideoloji içinde de bugünkü baskı rejimine destek vermiş olan aymazlar vardır. *** En çok bölünme ve kavga, Türkiye Cumhuriyeti’nin kurucusu olduğu için Atatürk’e dayalı olan Atatürkçülük/Kemalizm içinde görülür. Çünkü bu ideoloji ülkedeki tarihe ve siyasal uygulamalara da ışık tutar. Buradaki sorun, Atatürkçülük/Kemalizm, Türkiye Cumhuriyeti’nin kurucu ideolojisi sayıldığı için, ülkeyi yönetenlerin veya yönetmeye talip olanların hepsi kendilerini bir ölçüde, bir bakıma (dinci partilerin liderleri dahil) “Atatürkçü” olduğunu iddia etmiştir. Bir başka ideolojik/siyasal/uygulama sorunu CHP’nin Atatürkçü/Kemalist ideolojinin mirasçısı olmasından kaynaklanır. Bu niteliğiyle parti, başta kendilerini Kemalist/Atatürkçü sayanlar olmak kaydıyla, herkesin sadece ilgi odağı değil, aynı zamanda eleştiri hedefidir de. *** Benim gözlemlerime göre, partinin bugünkü yönetimi hem içinden hem dışından yeterince Atatürkçü/Kemalist OLMAMAKLA ve üstelik Sosyal Demokrat OLMAKLA eleştirilmektedir. Hiç kuşkusuz, CHP’nin bugünkü yönetimini yeterince Atatürkçü/Kemalist olmamakla eleştirenlerin de, Sosyal Demokrat olmakla eleştirenlerin de kendilerince haklı olarak örnek verdikleri kanıtlar, olaylar, eylemler, söylemler vardır. Amacım, (şimdilik) bu eleştiriler açısından CHP’yi irdelemek, aklamak ya da suçlamak değil. Ben bu yazı dizisinde, bu eleştirilerin haklı ya da haksız oldukları üzerinde değil, Atatürkçülük/Kemalizm ile Sosyal Demokrasi arasındaki ilişkiler üzerinde duracağım. Çünkü bu eleştirilerin temel mantığı Atatürkçülük/Kemalizm ile Sosyal Demokrasi’nin karşıt olduğu gibi, çok tartışmalı olan bir kabul üzerine kurulu. Yarınki yazımda Atatürkçülük/Kemalizm ile, Sosyal Demokrasi arasındaki ilişkileri “Karşıtlık mı Uyum mu?” başlığı altında irdelemeye çalışacağım.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-1-1965260
Emre Kongar,Atatürkçülük ve sosyal demokrasi - 4,09 Ağustos 2022 Salı,"Pazar günkü üçüncü yazımı bitirirken şöyle demiştim: “Sosyal Demokrasi evrensel olarak iki kaynaktan doğmuştur ve bu iki kaynaktan beslenir: Birinci kaynak, Komünizm/Sosyalizm kaynağıdır. İkinci kaynak, Fabianizm ve Sendikalizm kaynağıdır. Kimileri Sosyal Demokrasi’yi, Kapitalizmin/Liberalizmin Komünizme/Sosyalizme karşı tuzağı olarak görür; kimileri de Komünizmin/Sosyalizmin hedeflerine barışçı, demokratik yollarla varmayı hedefleyen evrimci bir ideoloji olarak kabul eder.” *** Sevgili Örsan Kunter Öymen 11 Temmuz 2022 Pazartesi gününden başlayarak Sosyal Demokrasi üzerine dört yazı yazdı. “Sosyal Demokrasi” başlıklı ilk yazısında, benim Sosyal Demokrasi’nin Marksizmden, Komünizmden beslendiğini belirttiğim süreci anlatıyor, sonra ikinci Fabiancı kaynağın etkilerini de vurgulayarak şöyle diyordu: Şık ve Zarif Yemek Takımlarıyla Sofrana Unutulmaz Anlar Kat Her zevke hitap eden, zarif detaylarla tasarlanmış yemek takımı koleksiyonları ile sofrana değer kat. Porland Şimdi satın al “Atatürk’ün, 1920’li ve 1930’lu yıllarda halkçılık ve devletçilik ilkeleriyle ve karma ekonomik model uygulamasıyla, Batı Avrupa’da 1960’larda ve 1970’lerde gelişen sosyal demokrasiyi öncelediği söylenebilir. CHP’nin ‘altı ok’ olarak da bilinen ilkelerini, 1970’lerden itibaren demokratik solculuk ve sosyal demokrasi ile tamamlaması, yapay bir eklemleme değil, tarihsel süreçle gelişen organik bir bütünleşmedir.” *** 18 Temmuz’da “Sosyal Demokrasi, Kapitalizm ve Emperyalizm” başlıklı ikinci yazısında yine Sosyal Demokrasi ile Atatürkçülük arasındaki benzerliklere dikkat çekiyor ve Atatürkçülük üzerinden Sosyal Demokrasi’nin eleştirilmesindeki yanlışa vurgu yapıyordu. 25 Temmuz’daki “Sosyal Demokrasi ve Komünizm” başlıklı üçüncü yazısında Sosyal Demokrat rejimler ile Komünist rejimler arasında emekçi sınıfları karşılaştırıyor ve Sosyal Demokrasi’ye ihanet edenler üzerinden CHP’yi eleştirmenin yanlışlığını vurguluyordu. 1 Ağustos’taki “Antiemperyalist Sosyal Demokratlar” başlıklı dördüncü ve son yazısında da Sosyal Demokratların Antiemperyalist niteliğini açıklıyor ve yazısının son bölümünü şöyle bağlıyordu: “Türkiye’nin bağımsızlık mücadelesine öncülük eden ve Mustafa Kemal Atatürk tarafından kurulan Cumhuriyet Halk Partisi (CHP); Hindistan’ın bağımsızlık mücadelesine öncülük eden Mahatma Gandhi’nin bir dönem liderliğini yaptığı Hindistan Ulusal Kongresi (INC); İsrail işgaline karşı mücadele veren Filistin’deki el Fetih Partisi; Güney Afrika’da ırkçı rejimi yıkan Afrika Ulusal Kongresi (ANC), Sosyalist Enternasyonal üyesi olan partilerdir. Sosyal demokrasi Avrupa ile sınırlı bir hareket olmadığı gibi, ulusal kurtuluş mücadelelerine öncülük eden birçok parti tarafından da benimsenmiş bir akımdır. 1976 yılında Sosyalist Enternasyonal’e üye olan CHP, 1920’lerde, 1930’larda ve 1940’larda gerçekleştirdiği devrimlerle emperyalizme karşı mücadele vermiştir; 1970’lerde, afyon ekimi, Kıbrıs’a müdahale ve silah ambargosu konusunda ABD’ye meydan okumuştur; 1980 yılında ABD destekli darbeciler tarafından kapatılmıştır; 2000’lerde, Irak’ın ABD tarafından işgali sürecinde, 60 bini aşkın ABD askerinin Türkiye’de konuşlanmasını öngören “1 Mart tezkeresi”nin TBMM’den geçmesini engellemiştir. Sosyal demokratları ve CHP’yi kategorik ve tümel olarak emperyalizme hizmet etmekle suçlamak, olgularla da vicdanla da, dürüstlük ilkesiyle de bağdaşmaz.” *** Atatürkçülük ile Sosyal Demokrasi arasındaki ilişkileri görmek isteyenler, sevgili dostum Örsan Öymen’in oğlu, değerli yazar Örsan Kunter Öymen’in bu dört yazısını mutlaka okumalılar. Böylece Atatürkçülük ile Sosyal Demokrasi arasındaki doğrudan ilişkilere değineceğim beşinci yazıya gelmiş bulunuyoruz. Perşembeye buluşmak üzere.",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-4-1967230
Emre Kongar,Atatürkçülük ve sosyal demokrasi-3,07 Ağustos 2022 Pazar,"Evet, Osman Kavala ile Selahattin Demirtaş, Aysel Tuğluk hâlâ hapisteler... Evet, Çevik Bir hariç, 28 Şubat’ta olmayan darbeye ilişkin bir suçlamayla mahkûm edilenler hâlâ içerideler... Evet, hâlâ hastalar, engelliler, 80-90 yaşındaki insanlar, hamile, lohusa kadınlar, bebekler, çocuklar hapse atılıyor veya hapisteler... Evet, toplumsal değerlerimiz yok edildi... Evet, gençlerin eğitim olanakları, gelecekleri çalındı... Evet, devlet iflas ettirildi, işsizlik, hayat pahalılığı, aldı başını gidiyor, insanlar geçinemiyor... Evet, devlet çökertildi ne adalet kaldı, ne liyakat, ne maliye ve Hazine, ne de ulusal ve evrensel eğitim... Ve ben Atatürkçülük ile Sosyal Demokrasi arasındaki ilişkileri yazıyorum. Çünkü bütün bu sorunların çözülmesi siyasal iktidarın değişmesine bağlı... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çünkü bütün bu sorunlar ancak “Demokratik, Laik ve Sosyal bir Hukuk Devleti” rejimi içinde çözülebilir... Çünkü despotlar, otoriterlikten totaliterlikten yararlanarak ceplerini dolduranlar, ülkeyi yağmalayanlar, tezgâhları bozulmasın diye Demokratik Rejimin kurulmasını ve işletilmesini istemiyorlar... Çünkü Demokrasi hedefinde birleşmeleri gereken çeşitli siyasal akımlar ve ideolojiler, emperyalistlerle işbirliği yapan despotların, demokrasiyi sadece kendileri için isteyen dinci, ırkçı egemenlerin kışkırtmalarıyla, birbirlerine saldırıyorlar. Böylece adaleti, refahı yeniden sağlayacak olan Demokrasi hedefinde birleşmeleri gerekenler, ortak hedeflerini değil, ayrışma noktalarını vurgulayarak Demokratik Rejimi yeniden kurmaya yönelik eylemin ilk adımı olan iktidar değişikliğine yönelik girişimi zayıflatıyorlar. *** Cuma günkü ikinci yazımda, Kemalizm ile Atatürkçülük terimlerini aynı anlamda kullandığımı belirtmiş ve günümüz için bir Atatürkçülük/Kemalizm tanımı yapmıştım: “Günümüzde Kemalizm ya da Atatürkçülük, Anti Emperyalist, Eşitlikçi, Özgürlükçü, Çağdaş, Demokratik, Laik ve Sosyal Hukuk Devleti’ni hedefleyen ve bu hedefe varmak için çağdaş bilimin ve aklın yöntemlerini kullanmayı savunan bir ideoloji, bir hareket, bir siyasettir. Günümüzde bu ideoloji, hiç kuşkusuz yukardaki hedefe varmak için, her türlü sömürüye karşı olmaya, yurtseverliğe, sosyal adalete, fırsat eşitliğine, çevreciliğe, temel insan ve hayvan haklarına dayalı olmak zorundadır.” Daha sonra da şöyle devam etmiştim: “Türkiye Cumhuriyeti’nin 2023 seçimleri öncesinde geldiği tarihsel gelişme ve değişme kavşağında, BUGÜNKÜ ATATÜRKÇÜLÜĞE karşı olmak, bütün etnik/milliyetçi ve dinsel/mezhepçi kimlikleri de kucaklayan, Anti Emperyalist, Eşitlikçi, Özgürlükçü, Çağdaş, Demokratik, Laik ve Sosyal Hukuk Devleti’ni hedefleyen bir siyasete karşı olmak gibi bir garipliği belirler.” Şimdi sıra Sosyal Demokrasi’ye bakmaya geldi. *** Aynen Kemalizm/Atatürkçülük gibi, Sosyal Demokrasi/Demokratik Sosyalizm de aynı anlamda olan ama, siyasal liderler ya da partiler arasındaki farkları vurgulamak için kullanılan iki ayrı terimdir. Dolayısıyla ben Sosyal Demokrasi dediğimde, Demokratik Sosyalizmi de kastediyorum. (Elbette kendilerini Kemalist olarak ayırt etmek isteyenler, ya da Demokratik Sosyalist olarak farklı olduklarını öne sürenler, varlıklarını ve iddialarını sürdüreceklerdir. Ben sadece bu yazı dizisi açısından kullandığım terimleri ve kavramları tanımlıyorum.) Sosyal Demokrasi evrensel olarak iki kaynaktan doğmuştur ve bu iki kaynaktan beslenir: Birinci kaynak, Komünizm/Sosyalizm kaynağıdır. İkinci kaynak, Fabianizm ve Sendikalizm kaynağıdır. Kimileri Sosyal Demokrasi’yi, Kapitalizmin/Liberalizmin, Komünizme/Sosyalizme karşı kurduğu tuzak olarak görür; kimileri de Komünizmin/Sosyalizmin hedeflerine barışçı, demokratik yollarla varmayı hedefleyen evrimci bir ideoloji olarak kabul eder. Salıya dördüncü yazı. (Dilerim sabrınız taşmamıştır.)",https://www.cumhuriyet.com.tr/yazarlar/emre-kongar/ataturkculuk-ve-sosyal-demokrasi-3-1966471
Emre Kongar,Sanatçı sorumluluğu-3,10 Haziran 2022 Cuma,"Sanat, siyaset ve iktidar ilişkileri konusundaki ilkelerimi “Üç Ö Formülü” ile anlatırım: Sanatçılar ve sanat kurumları iktidarla, siyasetle ilişkileri açısından “özgür, özerk ve özgün” olmalıdır. İktidarlar, sadece sanatçıların ve sanat kurumlarının özgürlüğüne, özerkliğine ve özgünlüğüne maddi ve manevi destek olmalı, onlara baskı yapmaya kalkışmamalıdır. Despot, başarısız, demagog politikacılar, sanatçıların kendilerini desteklemesi için onlara baskı yapar, onların özgürlüklerini kısıtlar ve bu yüzden de özgünlüklerini engellerler. Aynı biçimde, yeteneksiz, başarısız sanatçılar, iktidarların kanatları altına sığınarak, onlara kölelik ederek varlıklarını sürdürmeye çalışırlar. *** Selmin Günöz sadece yetenekli ve başarılı bir sanatçı değil, aynı zamanda içinde yaşadığı topluma ve toplumun sorunlarına karşı duyarlı bir Primadonnadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yoksul ve sorunlu bölgelerdeki imtiyazsız ve sorunlu ailelerin çocuklarına erişmek ve onları topluma kazandırmak için “Barış Çocuk Senfoni Orkestrası” projesini hayata geçirmiştir. Bundan önceki iki yazımda bu projeyi onun dilinden size aktarmıştım. Öyle anlaşılıyor ki, tam benim yazılarım yayınlandığı sırada bu proje, ana sponsorunu yitirmiş ve Selmin Günöz yeni bir sponsor aramaya başlamış. Dilerim sevgili okurlarımız bu konuda onun duyarlılığına katılırlar. Projeyi onun dilinden aktarmayı sürdürüyorum. *** Büyüyorduk. Sayımız 60 olmuştu. Kemeraltı’nda “Sokak Çocuklarını Koruma Derneği” vardır; başkanı da çok sevdiğim bir avukat hanım, ondan da bir oda istedim. Haftada bir gün nefeslilerimiz orada çalıştı. Kendimize ait bir yer için çalmadığım kapı kalmadı. Sponsor arayışlarımdan hep eli boş dönüyordum ki, 2018 yılında bir arkadaşımın aracılığıyla, cam sanayisinin önde gelen isimlerinden olduğunu öğrendiğim Yorglass ile tanıştırıldım. İsmimizin başına Yorglass eklemek şartıyla sponsor olmayı kabul ettiler ve adımız Yorglass Barış Çocuk Orkestrası oldu. Şimdi, hizmet verdiğimiz bölgenin merkezinde kendimize ait bir yerimiz var. Her gün çalışma yapabiliyoruz. (Anlaşılan Yorglass sponsor olmaktan vazgeçmiş. Muhtemelen kendilerine ait olan bu yeri de kaybedebilirler. E.K.) 150 çocuğumuz oldu. En son 23 Nisan konserine 98 kişilik bir orkestrayla çıktık. Çocuklar, hiç duymadıkları tarzda bir müzik eğitiminin içindeler ve bunu benimsediler. Şaşkınlıkla izliyorum bazen: “Öğretmenim, Mozart’ı çok severek çalıyorum” diyenden tutun da “Annem mutfakta yemek yaparken Şostakoviç şarkısını söylüyor” diyen çocuğa kadar, neler yaşıyorum size anlatamam. Tabii ben bu projeye kendimi bu kadar kaptırıp her günümü onlarla geçirmeye başlayınca, müzik okuluma zaman ayıramama sorunu çıktı. Diğer tarafta olmak beni daha fazla tatmin ediyordu. Okulumdaki genç öğretmenlerden birine işletmeyi devredip tüm zamanımı bu çocuklarla ve aileleriyle geçirmeye başladım. Yani arkadaşlarımın deyimiyle, para kazandığım yeri bırakıp para harcadığım yerdeyim artık. Konservatuvar mezunu sekiz genç eğitmen haftanın altı günü çalışıyor. Onlar da mutlu. Proje, mezunlarımızın açıkta kaldığı, devlet kuruluşlarında yıllardır kadro verilmeyen bu gençler için de bir gelir kapısı oldu. Çocukların anneleri de pasta börek yapıp bizim dernek toplantılarına getiriyorlar, onlar için de iyi bir gelir oluyor. Yani mahallede bir mikroekonomi de yaratılmış oldu. Abartıyor muyum? Çocuklar İdil Biret, Gülsin Onay ve Can Çakmur gibi çok değerli müzisyenlerimize Mozart’ın farklı piyano konçertolarıyla eşlik ettiler desem inanır mısınız? *** Gerçekten rüya gibi bir proje... Ama sponsor firma destekten vazgeçmiş ve rüyadan uyanılmış, tatsız gerçeklerle karşılaşılmış: Selmin Günöz, 21. Yüzyıl Türkiyesi’nin bir “sanat ve sosyal sorumluluk simgesi”, yeni bir sponsor aramaya başlamış. İlgilenenlere duyurulur!",https://www.cumhuriyet.com.tr/yazarlar/emre-kongar/sanatci-sorumlulugu-3-1945498
Emre Kongar,Yalan dünya ve 15 Temmuz,17 Temmuz 2022 Pazar,"Otoriterlikten totaliterliğe dönüşen rejimlerin en önemli özelliği sadece güncel gerçekleri değil, tarihsel gerçekleri de tahrif ederek bir YALAN DÜNYA yaratmalarıdır. Bu YALAN DÜNYAYI yaratmanın, güncelin ve tarihin tahrifatının, yani onları bozmanın, değiştirmenin, gerçek anlamından saptırmanın iki hedefi vardır: Birinci olarak bu tür rejimlerin yaptıkları büyük yolsuzlukların ve soygunların üstü örtülür. Yapılan her türlü haksızlık, hukuksuzluk, vurgun, yolsuzluk hem yasaklar ve sansür yoluyla halktan gizlenir... Hem de üstü örtülemeyen, gizlenemeyen, yolsuzluk ve soygunların mukaddes değerler, kutlu bir amaç uğruna yapıldığı söylenir. Özetle bütün yolsuzluk ve vurgunlar, vatan, millet, ırk, din, mezhep, bayrak, kitap gibi mukaddes değerlerin ve parti ya da lider simgelerinin arkasına saklanır... İkinci olarak, gerçek dünya bir karabasan bir kâbus haline dönüştürüldüğü için ondan, gerçeklerden ve gerçek tarihten kopuk olan insanların kendilerini içinde daha mutlu hissedecekleri farklı bir hayal dünyası, bir rüya alemi yaratılır... Şık ve Zarif Yemek Takımlarıyla Sofrana Unutulmaz Anlar Kat Her zevke hitap eden, zarif detaylarla tasarlanmış yemek takımı koleksiyonları ile sofrana değer kat. Porland Şimdi satın al Böylece, yapılan bütün hatalar, yanlışlar, soygunlar, toplumun yoksullaştırılması, işsizliğin artması, insanların geçim sorunları, hak ve adalet duygularından koparılarak, “Öbür dünya” gibi, “Allah’ın yaptığı imtihan” gibi, “Şükretmeye bilmek” gibi, “Dünya nimetlerinden sakınmak gerekir” gibi, “Bu sorunları ancak bu lider çözer” gibi, “Bizi ancak bu lider, bu iktidar kurtarır” gibi, ırk ve din değerleri ile parti ve lider bağlılığı çerçevesinde empoze edilen söylemler çerçevesinde insanlara kabul ettirilmeye çalışılır. *** Elbette gerçek tarih yaşanmışken, güncel gerçekler ise zaten yaşanırken, “GERÇEK DÜNYA”yı saptırmak, tahrif etmek, bir “YALAN DÜNYA” inşa etmek kolay değildir. Bunu gerçekleştirmek için, toplum üzerinde ciddi bir baskı kurulur... İnsanları iyice korkutmak, toplumdaki can ve mal güvenliğini ortadan kaldırmak gerekir. Bu baskıyı kurmak, bu korkuyu salmak için de ele geçirilmiş olan devletin bütün kurumlarını ve meşru şiddet kullanma hakkına sahip olan organlarını devreye sokmak gerekir. Bu amaçla hem yargıya hem güvenlik güçlerine el konur... Fabrika binaları yerine hapishane binaları inşa edilir. Lidere, partiye, totaliter ideolojiye, kutlu savaşa biat ekmeyenler buralara yollanır veya yollanmakla korkutulup susturulur. Böylece üretilen bu YALAN DÜNYA, halk için bir cehennem, oligarşi için bir cennet olan GERÇEK DÜNYANIN yerine ikame edilir. *** Ne yazık ki ülkemizdeki tarihsel ve güncel gerçekler Cumhuriyetin kuruluşundan beri yüzyıldır tahrif edilmekte, saptırılmakta, halkımız, tarikatlar, dinci politikacılar ve emperyalistler tarafından bir “YALAN DÜNYA”ya mahkûm edilmektedir. Örneğin, Atatürkçülerin darbeci oldukları söylemi tarihsel ve güncel olarak iddia edilir. Oysa bu tamamen tarihsel ve güncel gerçeklere aykırıdır... Gerçek, bunun tam tersidir; “dincilerin” darbeci olduğu biçimindedir. Meclis’e karşı ilk darbe Birinci Meşrutiyet döneminde Abdülhamit tarafından Meclis’e karşı yapılmış, savaş bahane edilerek Meclis kapatılmıştır. Hürriyet kahramanları Mithat Paşa ve Namık Kemal sürülmüş, Mithat Paşa hukuksuz bir mahkeme kararıyla mahkûm edilerek sürgüne gönderildikten sonra katledilmiştir. Meclis’e karşı ikinci darbe, İkinci Meşrutiyet döneminde emperyalistlerin de kışkırtmasıyla, dinci ordu mensupları tarafından 31 Mart 1325’te (13 Nisan 1909) yapılmıştır. Özetle Meşrutiyet-Cumhuriyet tarihimiz açısından Osmanlı döneminde hem Padişah hem de ordu mensupları “Meclise”e karşı darbe yapmışlar veya buna teşebbüs etmişlerdir. Türkiye Cumhuriyeti ise İstiklal Savaşı’nı bile Meclis’i kurarak yapmış olan Mustafa Kemal Atatürk tarafından kurulmuş ve Demokrasinin temeli olan “Hâkimiyet Kayıtsız Şartsız Milletindir” ilkesi yeni devletin kuruluş ilkesi olarak kabul edilmiştir. Yine Devrimciler, yani Atatürkçüler, İsmet İnönü’nün liderliğinde (bence toplumsal, siyasal ve ekonomik olarak erken olmasına rağmen) Çok Partili Rejimi kurarak Cumhuriyeti Demokrasi ile taçlandırmışlardır. Cumhuriyet dönemindeki ilk darbe ise Menderes’in 28 Nisan tarihinde, Anayasa’yı rafa kaldıran Tahkikat Encümeni yasası ile yaptığı iktidarın “Sivil Darbe”sidir. 27 Mayıs 1960 askeri darbesi, Menderes’in “Sivil Darbe”sine karşı, Demokrasiyi yeniden kurmak için yapılmış olan bir darbedir. (Ne yazık ki bu darbe üç politikacının idamıyla kana bulanmıştır.) 12 Mart 1971 ile 12 Eylül 1980 askeri darbeleri ise 27 Mayıs darbesinden sonra getirilen 1961 Anayasası’na, yani Demokrasiye karşı yapılmış olan “Karşı Devrimci” darbelerdir. Özellikle 1980 darbesi hem emperyalistlerin desteğiyle yapılmış hem de Cemaatin desteğini almış olan ve rejimi dinciliğe açık hale getiren darbedir. 15 Temmuz 2016 Darbe Girişimi de dinci bir darbedir. Üstelik o da din çizgisinde siyaset yapan iktidarın ortağı olan, onun tarafından beslenmiş Cemaat ve darbe yapacak makamlara getirilmiş olan kadrolar tarafından yapılmıştır. Üstüne üstlük bu darbenin bastırılmasında sadece Atatürkçü çizgide direnen ordunun genel gövdesi değil, zamanında dinciler tarafından hapse atılmış olan Atatürkçü subaylar da kritik bir rol oynamışlardır. *** Sakın “YALANCI DÜNYA” ile yok edilmek istenen “GERÇEK DÜNYA”nın gerçeklerini yukardakiler ile sınırlı sanmayın: Mevcut iktidar, dincilerin 15 Temmuz darbe girişimini “Allah’ın Lütfu” olarak nitelemiş ve beş gün sonra, 20 Temmuz’da ilan ettiği Olağanüstü Hal ilanı ile kendi iktidarının “Sivil Darbe”sini yapmıştır. 16 Nisan 2017 tarihindeki “Hukuk Dünyasında Doğmayan Halk Oylaması” ile de rejim “Şahsım Devleti”ne dönüştürülerek bu Sivil Darbe tamamlanmıştır! Sonuç olarak 15 Temmuz Kalkışması, siyasal tarihimizin geleneklerine de uygun olan bir dinci darbe girişimidir... Ve başarısız olmasına rağmen, “YALAN DÜNYA”daki “Demokrasi kazandı” iddialarının tersine, eski müttefikleri olan iktidarın eliyle, “GERÇEK DÜNYA”da, Türkiye’yi yine dinci bir “Sivil Darbe”ye taşımıştır.",https://www.cumhuriyet.com.tr/yazarlar/emre-kongar/yalan-dunya-ve-15-temmuz-1958855
Emre Kongar,Küfüre karşılık sanat ve sosyal sorumluluk-1,07 Haziran 2022 Salı,"Sevgili okurlarım, Türkiye’yi yönetenlerin seviyeleri, dilleri ve politikaları karşısında insan bazen gerçekten çaresiz kalıyor: Çünkü onların eylem ve söylemleri, bütün toplumu etkiliyor, toplumun kültürünü, nezaketini, terbiyesini, tutum ve davranışlarını büyük ölçüde biçimlendiriyor. “Şahsım Devletinin temsilcisi” topluma küfür ve hakaret ettiği ve bunu “milletin dili” olarak savunduğu zaman buna karşı ne yapabilir, toplumu korumak için ne gibi önlemler alabilirsiniz? Karşınızda devletin bütün zor kullanma olanaklarını size karşı uygulama gücüne sahip olan, yapılan eleştirileri hakaret diye nitelendirerek muhaliflerini hapse yollayan bir anlayış var. Ben kendi tavrımı, 24 ve 26 Mayıs tarihlerinde bu sütunda yazdığım yazılarda, önümüzdeki seçimlerde cumhurbaşkanı adaylarından beklediğim özellikleri anlatarak belirtmeye çalıştım. Bugün de kötü örneklere karşı, iyi örnek olan bir kültür, sanat ve sosyal sorumluluk projesini anlatarak toplumun nezaketini, terbiyesini, sanatını, kültürünü ve umudunu korumaya çalışacağım. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** Primadonna Selmin Günöz, İzmir Devlet Opera ve Balesi Müdürlüğü de yapmış olan üstün nitelikli bir sanatçı ve yöneticidir. Genç yaşında emekli olduktan sonra kendisini tamamen yoksul ve sokaklardaki uyuşturucu, alkol, şiddet ve benzeri sorunlarla boğuşmak zorunda kalan çocukları korumaya ve topluma kazandırmaya yönelik bir projeye adamış. Karşılıksız müzik eğitimi vererek, müziği araç olarak kullanarak, sorunlu ve yoksul çocukları topluma kazandırmaya yönelik Venezüella’daki El Sistema modeline benzer bir çalışma gerçekleştiriyor. 20 çocukla başladığı projede şu anda 150 çocuk ve sekiz eğitmen yer alıyor. Kurduğu orkestranın adı Barış Çocuk Senfoni Orkestrası. *** Kendisi bu projeye nasıl başladığını şöyle anlatıyor: “Emekli olduğumda henüz 52 yaşımdaydım, içim çalışma isteğiyle doluydu ve ani bir kararla küçük bir müzik ve bale okulu açtım. Bu iş tahmin edemeyeceğim bir hızla büyüdü. Kendi adımı verdiğim okulumda 14 yıl kendim için çalışıp, konserlerle de sanat yaşantımı sürdürdüm. Okuluma gelen çocukların, hep belirli bir üst düzey gelir grubundaki ailelerin çocukları olduğunu gözlemledikçe, bu fırsatı yakalayamayan çocukları düşünerek onlar için ne yapabilirim diye çok düşündüm. Maestro Dudamel’e olan hayranlığım beni El Sistema modelini araştırmaya yöneltmişti, okudukça hayranlığım artıyordu. ‘Ben bunu İzmir’de niye yapmayayım’ diyerek, İzmir’in en yoksul semtlerinden gözüme kestirdiğim birkaç mahalleyi adım adım dolaştım. Sadece yoksulluk değil, aynı zamanda çocuklar için tehlike yaratan bir bölge üzerinde odaklanmalıydım. O sırada Ege Üniversitesi’nin yapmış olduğu bir araştırmayı okuduğumda, çocuklardaki suç oranının en yüksek olduğu bölge olan Eşrefpaşa, Kadifekale bölgesinde karar kıldım. Bölgede uyuşturucu kullanımı had safhadaydı ve ilkokul seviyelerine kadar inmişti. Hemen kolları sıvayıp sahada çalışmaları hızlandırdım. Öyle çok şey gerekliydi ki, öncelikle para: Katılacak çocukların enstrümanları alınmalı ve bir çalışma mekânı bulmalıydım. Bu mekân, seçtiğim bölgede olmalıydı ki çocuklar yürüyerek gelebilsin, aileler yol parası derdine düşmesin. Eşim bu konuda da bana çok büyük destek verdi ve hemen iki keman bağışladı. Ardından da iki kızım. Eh artık dört adet keman vardı elimde. Bir de aynı sahada çalışma yeri bulursam dört kemancıyla başlardım. 10 kemanla ağabeyim katıldı da destek olayına. Birkaç arkadaşıma projeden söz ettiğimde onlar da katıldılar ve toplam 20 kemana ulaştık. Bu sayı başlamak için hiç de fena sayılmazdı. Bir de haklı olarak ‘Ücretsiz çalışmam’ diyen bir keman öğretmeni buldum. Peki dersleri nerede yapacaktık?” *** Sevgili okurlarım, heyecanlı bir serüven romanı gibi gelişen bu sanat ve sosyal sorumluluk projesinin insana umut veren öyküsüne bir sonraki yazımda devam edeceğim: “Şahsım Devleti” yönetiminin gittikçe kabalaşan ve küfre dönüşen diline karşı toplumun, ancak sanatın ince ve zarif diliyle ve sosyal sorumluluk projeleriyle korunabileceğini düşünüyorum.",https://www.cumhuriyet.com.tr/yazarlar/emre-kongar/kufure-karsilik-sanat-ve-sosyal-sorumluluk-1-1944326
Emre Kongar,"Seçmene selam, baskıya ve hortuma devam",24 Haziran 2022 Cuma,"En geç bir yıl içinde seçim yapılacak. (Bana sorarsanız, Erdoğan normal bir seçimde Anayasa’ya göre üçüncü kez aday olamayacağı için, Meclis’ten erken seçim kararı alınacak ve seçim daha da erken yapılacak.) Seçim, herkesten çok iktidarı ilgilendiriyor. Çünkü iktidardaki politikacıların ve yandaş oligarşinin bütün varlıkları seçimi kazanmalarına bağlı: Yirmi yıl boyunca o kadar ağır bir bagajları oluştu ki seçimi kaybettikleri takdirde partilerinin de kendilerinin de siyasetten silinmeleri söz konusu. Bu nedenle, ellerindeki bütün güçleri kullanarak seçime hazırlanıyorlar. Hem medya ve kamuoyu üzerindeki baskıları artırıyorlar; örneğin sosyal medya üzerindeki sansürü yaygınlaştıran ve cezaları ağırlaştıran bir yasa tasarısını Meclis’e getiriyorlar... Hem muhalefetin etkinliklerini sınırlıyor ve kısıtlıyorlar; örneğin, milletvekillerinin Meclis’teki konuşmalarını bile 1 dakika (evet yanlış okumadınız 1 dakika ile) sınırlıyorlar... DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Hem de oligarşiye doğru kaynak aktarımını sağlayan hortumların debilerini artırıyorlar. Bu bağlamda 2022 Bütçesi de yetersiz kaldı ve yeni bir ek bütçe önerisi Meclis’e getirildi. *** Bu sütunda dün yayımladığım Şehir Hastaneleri yoluyla yapılan kaynak aktarımları konusunda, CHP Milletvekili Dr. Fikret Şahin, yeni bilgiler yolladı. Bu bilgiler oligarşiye giden hortumların hacmini göstermek bakımından oldukça açıklayıcı: 2022 yılı Sağlık Bakanlığı Bütçesi 116 milyar 38 milyon TL’dir. Bunun 29 milyar 57 milyon TL’si, 2022 yılı Sağlık Yatırımları için ayrılan bütçedir. 2022 yılı Şehir Hastanelerinin Kira ve Hizmet ödemeleri için ayrılan bütçe ise 21 milyar 564 milyon TL’dir. Bu miktarın 14 milyarı, Amerikan Doları’na endeksli kira ödemeleri olduğu için şu anki reel ödenecek miktar toplam 33.5 milyar TL’ye yükselmiştir. Yani yandaş şirketlere kira ve hizmet için ödenecek miktar, yatırımlara harcanacak ödenekten (33.5-29=4.5) 4.5 milyar lira daha fazladır. *** 2022 yılı Ek Bütçe’de, Sağlık Bakanlığı Şehir Hastanelerinin Kira ve Hizmet ödemeleri için 4 milyar 262 milyon TL (Şehir Hastaneleri Kira Bedeli 3 milyar 558 milyon TL + Hizmet Bedeli 704 Milyon TL) bütçe ayırmıştır. Buna karşılık Ek Bütçe’de Sağlık Bakanlığı Gayrimenkul Sermaye Üretim Giderleri (Sağlık Tesisleri Yapım Giderleri) olarak 3 milyar 900 milyon TL tahsis edilmiştir. Böylece Ek Bütçe’de de yandaş şirketlere ödenen kira ve hizmet bedelleri, yatırım bedellerinden 362 milyon lira daha fazladır. Görüldüğü gibi, hem 2022 Bütçesinde hem de Ek Bütçe’de Sağlık Bakanlığı’nın Sağlık Yatırımlarına ayırdığı miktarlardan daha fazla bir kaynak, 13 şehir hastanesinin kira ve hizmet bedelleri için ödenmektedir. Oysa bu hastaneleri kendimiz yapmış olsaydık, en az iki kat daha fazla sağlık yatırımlarına bütçe ayırabilecektik! Şehir hastaneleri için yapılan 4 yıllık kira ve hizmet ödemesiyle yatırım bedeli karşılanmakta iken geriye kalan 22 yıl boyunca şehir hastanesi sahibi şirketlere (dört şirkete ait) ödeme yapılmasının hiçbir gerekçesi yoktur! *** Hem sağlık nedenleriyle hem aile ile biraz vakit geçirebilmek için hem de DEVRİMİN VE KARŞI DEVRİMİN YÜZ YILI adlı kitabımızın ikinci cildini yayına hazırlamak üzere, sevgili okurlarımdan, bayram ertesine kadar izin istiyorum... Kalın sağlıcakla.",https://www.cumhuriyet.com.tr/yazarlar/emre-kongar/secmene-selam-baskiya-ve-hortuma-devam-1950646
Emre Kongar,Şehir hastaneleri aldatmacası,23 Haziran 2022 Perşembe,"İktidarın ülkenin milli gelirini kendi oligarşisine aktarma projeleri sadece yollar ve köprüler ve havaalanlarıyla sınırlı değil... Ne yazık ki halkın sağlığıyla ilgili olan “Şehir Hastaneleri” projeleri de buna dahil. Artık dünyada terk edilmiş olan büyük yatak kapasiteli “Şehir Hastaneleri”, ulaşımı uzak ve zor olan yerlere kuruldu ve onların uğruna, kentin içindeki, halkın alışık olduğu geleneksel hastaneler, ihtisas hastaneleri de dahil olmak kaydıyla kapatıldı. Oysa bu şehir hastanelerinin hem yönetilmeleri ve işletmeleri zor ve masraflı hem de hastalara verilen hizmetlere ulaşım meşakkatli. *** AKP iktidarı şehir hastanelerini kamudan yandaş şirketlerine para aktarmanın bir paravanı olarak kullanıyor. Bu hastaneler aracılığıyla oligarşiye yapılan gelir ve servet aktarımı birçok farklı yolla gerçekleştiriliyor: Devletin tahsis ettiği arsalar üzerindeki inşaat maliyetleri abartılı... Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Hizmetler de özel şirketlere ihale ediliyor... Dolayısıyla bu hastaneler, hastalara “müşteri” muamelesi yapılan bir sistemle işletiliyor. Balıkesir Milletvekili Dr. Fikret Şahin, bu Şehir Hastaneleri projesindeki haksızlık ve yolsuzluklarla yakından ilgileniyor. Örneğin, 2020-2021 yıllarında resmi dokümanlar üzerinden yaptığı çalışmaya göre, o sırada enflasyon yüzde 14’ler düzeyinde gösterilmesine rağmen 10 hastanenin inşaat maliyeti yüzde 65.6 artırılarak müteahhitlerin kamudan alacağı pay olağanüstü yükseltilmiş. 2020 yılı yatırım programında Samsun, Antalya, Aydın, Trabzon, Denizli, Ordu, Sakarya, Diyarbakır, Rize ve İstanbul’a (Sancaktepe) toplamda 10 bin 300 yataklı 10 şehir hastanesi yapılacak ve devletin kasasından 10 milyar 95 milyon lira çıkacaktı. Ancak 2021 yılı yatırım programının açıklanmasıyla hesapların altüst olduğu ortaya çıktı. Yeni programda bu hastanelerin maliyeti 16 milyar 718 milyon lira olarak revize edildi. Özetle 2020-2021 yıllarında şehir hastanelerinde de birbiriyle örtüşmeyen ve enflasyon oranlarının en az 4 kat üzerine çıkan maliyet artışları yapıldı. *** Fikret Şahin’in son çalışmalarına göre 13 şehir hastanesini işleten (sahibi olan) 4 şirket bulunuyor ve her bir şirkete 2022 yılında bir bakanlık bütçesinden fazla ödeme yapılıyor. 13 Şehir Hastanesinin sahibi olan 4 şirket şunlar: 1) Rönesans Sağlık Yatırımları. 5 hastane: Adana, Yozgat, Elazığ, Bursa, İstanbul Başakşehir Çam Sakura Yatak sayısı: 7 bin 145 2) IC İçtaş. 2 hastane: Mersin, Ankara Bilkent Yatak sayısı: 5 bin 62 3) YDA. 3 hastane: Kayseri, Manisa, Konya. Yatak sayısı: 3 bin 415 4) Akfen. 3 hastane: Isparta, Eskişehir, Tekirdağ. Yatak sayısı: 2 bin 636 Toplam 13 hastane. 18 bin 258 yatak. *** Şahin’in eriştiği belgelere göre, Şehir Hastaneleri için 2022 yılı Sağlık Bakanlığı Bütçesinden ayrılan Kira ve Hizmet bedeli 21.5 milyar TL. Bu miktarın 14 milyarı dolara endeksli kira bedeli (Kasım 2021). Bütçe görüşmeleri döneminde dolar kurunun Orta Vadeli Programda 9.27 TL olduğu göz önünde bulundurulduğunda Kasım 2021 tarihinde şehir hastanelerinin kira bedelinin dolar karşılığı 1 milyar 520 milyon dolar. İncelemenin yapıldığı gün itibarıyla ($=17.10 TL) Şehir Hastanelerinin kira bedeli 25 milyar 992 milyon TL yükselmiş. Bu miktara 7 milyar 473 milyon TL hizmet bedeli de eklendiğinde 13 Şehir Hastanesinin Güncel Kira + Hizmet Bedeli 33 milyar 465 milyon TL olmuş. *** Dr. Şahin, 4 Şehir Hastanesi sahibi yandaş şirkete sadece 2022 yılında 5 Bakanlığın Bütçesinden fazla para ödenirken, hekimlere ve sağlık çalışanlarına haklarının verilmediğine işaret ediyor. (Ticaret, Dışişleri, Kültür ve Turizm, Enerji ve Tabii Kaynaklar, Çevre ve Şehircilik Bakanlıklarının 2022 yılı Bütçe Toplamı: 33 Milyar 247 Milyon TL.) Gerçekten de her an saldırıya maruz kalan ve hizmetlerini sürekli bir tehdit ve tehlike ortamında yerine getirmeye çalışan doktorlarımıza ve sağlık çalışanlarına verilen sözlerin hemen hemen hiçbiri yerine getirilmiş değil. Çünkü ülkenin kaynakları toplumun çıkarlarına uygun olarak harcanmıyor, oligarşiye aktarılıyor.",https://www.cumhuriyet.com.tr/yazarlar/emre-kongar/sehir-hastaneleri-aldatmacasi-1950218
Emre Kongar,6’lı masanın kerameti,16 Haziran 2022 Perşembe,"6’lı masanın kerameti kendinden menkul değildir! Biliyorsunuz, Türkçemizde “Kerameti kendinden menkul” diye bir söz vardır: Hiçbir temeli olmadan kendi kendisini öven insanlar için söylenir... OYSA, 6’LI MASANIN KERAMETİ KENDİNDEN MENKUL DEĞİL, GERÇEKTİR. Çünkü onun kerameti, Demokratik Rejimi yeniden kurmak ve korumak uğruna Türkiye’nin siyasal tarihinde ilk kez gerçekleştirilen siyasal ittifaklara dayanmaktadır. *** 6’lı masanın Türkiye’deki siyasete getirdiği çok önemli siyasal yenilikler var. Bunlar, geleneksel siyasal bölünmeleri benimsemiş ve eski parti görüşlerine kilitlenmiş olanları rahatsız ediyor. Kılıçdaroğlu’nun uzun bir süreç sonunda gerçekleştirdiği bu ittifakın, seçmenlerin alışık olmadıkları yeniliklerini şöyle sıralamak olanaklı sanıyorum: DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet 1) 6’lı masanın temelinde, CHP’nin, İYİ Parti’ye seçimlere girebilmesi için 15 Milletvekili ödünç vermesi yatar. 2) 6’lı masanın kökünde, İYİ Parti’nin, (kendi deyimleriyle) ırkçı nitelikteki “azgın milliyetçi” olan MHP’den ayrılarak “Demokratik Milliyetçi” yani “Atatürk Milliyetçisi” bir çizgiye gelmesi vardır. 3) 6’lı masanın bir başka özelliği ve yeniliği, Demokrasiyi rafa kaldıran Erdoğan/AKP iktidarının Başbakanının ve yıllarca ekonomiyi yönetmiş olan bir başka yöneticisinin, Demokratik Rejimi savunmak için iktidarı terk ederek iki ayrı parti kurmuş ve bu masaya katılmış olmalarıdır. 4) Sonuç olarak 6’lı masa, Türkiye’nin siyasal tarihi açısından birbirini dışlayan iki temel ve genel akımı, Türkiye Cumhuriyeti’ni, Demokratik Rejimi, Demokratik, Laik ve Sosyal Hukuk Devleti’ni kuranlarla, Laik Cumhuriyete karşı olan çizgiden gelenleri bir araya getirdi. *** Demokratik Rejimi savunmak için, sağ siyasal geleneğin, vazgeçilmez düşman muamelesi yaptığı CHP ile aynı masaya oturması elbette kolay olmadı. Aynı biçimde, Cumhuriyetin ve Demokrasinin kurucusu olan CHP’nin, Demokratik Rejimi korumak için hem Cumhuriyet’e hem de Demokrasi’ye düşman olan, sürekli olarak her ikisini de yozlaştıran bir geçmişten gelen partilerle aynı masaya oturması da çok zordur. Bırakınız partilerin lider kadrolarını, o partilerin tabanları da bu 6’lı masadaki ittifakı içselleştirmekte ve kabul etmekte güçlük çekmekte. Dolayısıyla, Erdoğan/AKP iktidarı, bu partilerin kendi içlerindeki çelişkileri, hizipleri 6’lı masa ittifakını güçsüzleştirmek için kullanmakta: 1) Örneğin, CHP, “Atatürkçüler” ve “Sosyal Demokratlar” olarak bölünmek üzere müthiş bir propaganda bombardımanı altındadır. Oysa ister Sosyal Demokrasi deyin, isterseniz Demokratik Sol, “Ortanın Solu” siyaseti Atatürkçülük üzerinde yükselen, onunla bütünleşmiş olan bir akımdır. 2) Örneğin İYİ Parti çağ gerisi dinci ve milliyetçi ideolojilerle, Abdülhamit’in filan yüceltilmesiyle, çok başarısız bir biçimde etkilenmeye çalışılmaktadır. 3) Örneğin, SAADET partisi içindeki “köktendinciler”, bizzat Erdoğan tarafından CHP’ye karşı laiklik temelinde kışkırtılmaktadır. 4) Erdoğan/AKP iktidarından koptukları için 6’lı masanın en önemli bileşenleri olan, DEVA ve Gelecek partileri, AKP içindeki geçmişleriyle kamuoyu önünde karalanmaya çalışılmaktadır. *** Sevgili okurlarım, gördüğünüz gibi 6’lı masanın siyasete getirdiği yenilikler seçmen nezdinde bile rahatsızlık yaratmıştır. İktidarını sürdürmek isteyen Erdoğan/AKP de bu rahatsızlıkları sonuna kadar sömürmekte, emrindeki medya ile müthiş bir propaganda yayını yapmaktadır. Bu oyunu bozacak olan, Demokratik Rejimi yeniden kurmakta kararlı olan seçmendir: Önce Demokratik Rejim kurulmalı, ancak ondan sonra sorunlar bu Demokratik Rejim içinde ele alınmalıdır.",https://www.cumhuriyet.com.tr/yazarlar/emre-kongar/6li-masanin-kerameti-1947721
Emre Kongar,Olaylar yazıyı aştığında,19 Temmuz 2022 Salı,"Değerli okurlarım, iktidarın eylemleri ve söylemleri her insanın idrakini, terbiyesini, ahlakını, yaşadığı gerçekleri ve tarihi aşıyor... Örneğin, Cumhurbaşkanı’nın vatandaşlara “çürük” ve “sürtük” demesi normal sayılıyor... Ama Ana Muhalefet Lideri, “hanım kız” ifadesinden dolayı “rezil” diye suçlanabiliyor. Örneğin Cumhurbaşkanı camilerin yakıldığını söylüyor... Ama yakılan cami yok. Örneğin, Cumhurbaşkanı, ABD Başkanı ile, resmi tutanaklara kaydedilmeyen görüşmesinde Siyasal İslamcı bir aileden gelen bir ABD vatandaşını özel tercümanı olarak kullanıyor... Ve bu olay (aslında “Şahsım Devleti” olmuş olan) Türkiye Cumhuriyeti Devleti tarafından normal kabul ediliyor. *** Gezi Direnişi sırasındaki kuyruklu bir yalanın akıl almaz bir biçimde birkaç kez yeniden canlandırılması, bugünlerde de “Çürük” ve “Sürtük” gibi sözlerle tekrarlanması, olayların niçin yazıyı aştığı konusunda çok iyi bir örnek: DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet http://Kizilcik.org sitesinde, (önceki bir tekrara ilişkin) “Kabataş yalanları hortladı” başlıklı yazısında Yalçın Yusufoğlu olayı çok iyi anlatmış. Özeti aşağıda. *** Siyasi iktidarın unutturmak istediğini sandığımız Kabataş uydurması Havuz basınının gazetelerinde aynıyla hortlatıldı. Sadece o kadar da değil, iddia sahibinin kayınpederi olan AKP’li Belediye Bşk. “olayın görüntüleri vardı ama paralel yapının polisleri sildi” diyerek partisinin “vur abalıya”sına bir tane de o ekledi. Hemen hatırlatalım ki zamanın Başbakanı “olayın görüntülerini izledim” demiş, ama ortaya hiçbir görüntü koyamamıştı. Şimdi kayınpeder “vardı, silmişler” diyor. ...Kabataş yalanını medyaya aktaran Elif Çakır bir TV programında yapmış olduğunda ısrar etti. ...Zehra Develioğlu’na ilk hoparlörlük yapan Elif Çakır, Kabataş’ta tacize uğradığını iddia eden sahibesine atfen “Taciz, tecavüz vakalarında kadının beyanı esastır” diyerek bir ilkeyi tahrif etti. Tayyip Erdoğan da 6 Mart 2015 günü Metal İş sendikasının “Kadın İşçiler Kurultayı”nda iki sene öncesindeki laflarını aynen tekrarlayarak “Kabataş’ta bir anneyi taciz ettiler, halbuki kadının beyanı esastır” dedi. Oysa olayla ilgili soruşturmayı yürüten savcılardan birincisi de dosyayı devralan ikincisi de olaya dair hiçbir kanıt, tanık ya da görüntü bulamadı. İddia sahibesinin Kabataş alanına girişinden, eşiyle buluşup gitmesine kadar bütün MOBESE görüntüleri kare kare incelendi ve iddia edilen olayın vuku bulmadığı sonucuna varıldı. Ama siyasi iktidar kararın açıklanmasını 7 Haziran seçimleri sonrasına erteletti. Yetmedi Elif Çakır’ın avukatı, “Müvekkilem bir yalanın kurbanı oldu, ben kendisine iddia sahibi Zehra Hanım hakkında suç duyurusunda bulunmasını söyledim, ama yapmadı” şeklinde bir açıklamada bulundu. Siyasi iktidarın başı ise bunların hiçbiri yokmuş gibi “taciz ettiler” demeyi sürdürüyor. ... Eylemin ilk günlerinde, 1 Haziran 2013 Cumartesi günü, Kabataş’tan geçmiş –AKP’li aileden– Zehra Develioğlu “bellerinden yukarısı çıplak, deri pantolonlu, başları bandanalı 70 ila 100 kişinin kendisine saldırdıklarını, üzerine idrar yaptıklarını, erkeklik organlarını gösterdiklerini, hamile karnını tekmelediklerini, bebek arabasındaki çocuğunu havaya attıkları” gibi iddialarda bulunmuş, bu laflarını Elif Çakır isimli Tayyip Erdoğancı bir gazeteci aracılığıyla yaymış, Balçiçek İlter de ikinci hoparlörlük yapmıştı. *** Yalçın Yusufoğlu’nun yazısı çok daha uzun ve ayrıntılı. Mutlaka okunmalı. Onu gelecek hafta, internet sitem http://kongar.org’daki GÜNCEL yazımda aynıyla alıntılamayı düşünüyorum. Bugün sadece, olayların niçin yazıyı aştığı konusunda bir örnek olarak alıntıladım. Medyayı, polisi, yargıyı kontrol eden “Şahsım Devleti”nin ürettiği “YALAN DÜNYA”ya karşı gerçekleri yazarak ne kadar etkili olabilirsiniz ki?",https://www.cumhuriyet.com.tr/yazarlar/emre-kongar/olaylar-yaziyi-astiginda-1959531
Emre Kongar,Erdoğan’ın üçüncü kez adaylığı anayasaya aykırıdır,14 Haziran 2022 Salı,"21 Ekim 2007 tarihindeki halkoylamasıyla anayasa değiştirildi ve Cumhurbaşkanının halk tarafından seçilmesi kabul edildi. Aslında bu halkoylaması Parlamenter Demokrasiye göre yapılmış olan Anayasa’nın ruhuna ve felsefesine aykırıydı. Anayasa felsefesi ve hukuku açısından böyle bir halkoylaması yapılamamalıydı. Çünkü halk tarafından ayrı ayrı seçilmiş bir cumhurbaşkanı ile bir meclis ve bir başbakan arasında mutlaka yetki çatışması çıkardı. Ama bu iktidar, 16 Nisan 2017’de, yasalara açıkça aykırı olan oy sayım sistemiyle, sonuçları da sayım bitmeden açıklayarak mevcut anayasayı çelişkili bir ucube haline getirmekten bile çekinmediği için böyle bir oylamayı rahatlıkla gerçekleştirdi. Bu mevcut “Şahsım Devleti” rejimini kuran 2017 halkoylaması yeni bir anayasa yapılması biçiminde değil, mevcut anayasanın bazı maddelerinin değiştirilmesi biçiminde yapıldı. Dolayısıyla değişmeyen her maddesi her zaman geçerlidir. Cumhurbaşkanı seçimiyle ilgili olan ve 2007 halkoylamasında kabul edilen 101’inci maddenin “Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir” kuralı 2017 halkoylamasıyla da aynen kabul edildi. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Cumhurbaşkanının genel oyla seçilmesini öngören madde 101, ilk kez Ağustos 2014 seçimlerinde, ikinci olarak Haziran 2018’de uygulandı. Sonuç olarak 2014 ve 2018 seçimlerinde iki kez Cumhurbaşkanı seçilen Erdoğan’ın 2023 seçimlerinde aday olması kendi yaptıkları Anayasa’ya göre hukuka aykırıdır. Ancak 116. maddeye göre “Cumhurbaşkanının ikinci do¨neminde Meclis tarafından seçimlerin yenilenmesine karar verilmesi halinde Cumhurbaşkanı bir kez daha aday olabilir.” Bu kararın verilebilmesi için de iktidarın Meclis’te 360 oya gereksinmesi vardır ve bu oy sayısına sahip değildir. Böylece Erdoğan üçüncü kez aday olabilmek için, muhalefetin desteğiyle Meclis’ten erken seçim için seçimlerin yenilenmesi kararı çıkarmak zorundadır. Bence, sanki laf arasında söylermiş gibi 2023 seçimlerinde aday olduğunu açıklarken Kılıçdaroğlu’na saldırması, sonra da yine Kılıçdaroğlu’nu hedef alan saldırılarını sürdürmesi bu stratejisini hayata geçirmek için başvurduğu bir yöntemdir. *** Bakın 9 Haziran günü adaylığını nasıl Kılıçdaroğlu’na saldırarak ve o saldırının arkasına gizleyerek çok olağanmış gibi ilan ediyor: “Bay Kemal’e diyorum ki artık kaçak güreşmeyi bırak. Artık ipe un sermekten, sürekli bahane üretmekten, lafla peynir gemisini yürütmeye çalışmaktan vazgeç... ...Ha bire ‘seçim tarihi belli olsun’ diyorsun. İşte söylüyorum, seçim önümüzdeki yıl Haziran ayının ortasında yapılacak. Kaçacak yerin yok Bay Kemal. Ha bire ‘Cumhur İttifakı’nın adayı belli olsun’ diyorsun. İşte söylüyorum, Cumhur İttifakı’nın adayı Tayyip Erdoğan!” *** Ve bakın ondan sonra saldırısını nasıl mezhep üzerinden devam ettiriyor: “Ürktüğün, çekindiğin, korktuğun bir durum varsa onu da çık açıkça söyle... ...Şayet kökeninden, meşrebinden, kimliğinden dolayı birileri sana aba altından sopa gösteriyorsa çaresi var... ...Her mazlumun mağdurun yanında olduğu gibi senin de yanında dimdik dururuz bay Kemal.” *** Sanıyorum Erdoğan üçüncü kez aday olamayacağını bildiği için, Meclis’ten erken seçim kararı aldırmak peşinde. Bunun için de Cumhur İttifakı’nın oyları yetmeyeceği için, Kılıçdaroğlu’na şahsen saldırarak, onu kışkırtıp Meclis’te CHP’nin desteğini alarak erken seçime gitmek ve adaylığını meşrulaştırmak istiyor. Kanımca CHP bu oyuna gelmemeli ve Anayasa’ya aykırı olarak girdiği bu üçüncü seçimde onun adaylığını meşrulaştırmamalıdır.",https://www.cumhuriyet.com.tr/yazarlar/emre-kongar/erdoganin-ucuncu-kez-adayligi-anayasaya-aykiridir-1946844
Emre Kongar,Selmin Günöz’ün sosyal sorumluluk müzik projesi-2,09 Haziran 2022 Perşembe,"Sevgili ve değerli okurlarım, bir yandan müzik festivalleri yasaklanıyor, konserler iptal ediliyor... Öte yandan geceleri müzik yasağı devam ediyor. Üstüne üstlük uluslararası konserlerin merkezi olan İstanbul’da iki yaka arasındaki ulaşımı sağlayan Marmaray, İstanbulluların gece hayatını zorlaştırmak için gece 11.30’da durduruluyor; insanlar gece yarıları sokaklarda perişan ediliyor. Çağdaş kültüre ve sanata, müziğe, baleye, operaya düşman olan bir iktidarla karşı karşıyayız. Üstelik bu iktidarın siyaset dili de kaba ve küfürlü. Böyle bir ortamda, toplumun kültürünü, yaşama sevincini, umudunu korumak için tutunacak en önemli dal sanat ve özellikle de müzik. Elbette sanatı ve müziği, toplumun imtiyazsız, yoksul kesimlerdeki çocuklara destek için kullanmak çok büyük bir hizmet. Primadonna Selmin Günöz, “Barış Çocuk Senfoni Orkestrası” adıyla İzmir’de böyle bir proje yürütüyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Salı günkü yazımda bu projenin nasıl başladığını kendi dilinden anlatmıştım. Bugün yine Selmin Günöz’ün sözleriyle devam ediyorum. *** “Dolaştığım bölgede (Eşrefpaşa, Kadifekale) Türk Eğitim Gönüllüleri Vakfı’nın (TEGV) bir merkezi olduğunu tesadüfen görüp, çat kapı yöneticisiyle görüşüp projemden söz ettim ve orada bana bir oda verip veremeyeceklerini sordum. Genç yönetici projeden çok etkilendi ve hemen üstlerine yazarak bana bir oda vermek için başvuruda bulundu. Uzun yazışmalar sonucu oradan bir oda alarak mahalleden başvuran ilk 20 çocukla keman derslerine başladık. Yetenek testine tabi tutmadan, her başvuranı kabul ederek 30 çocuğa ulaştım ama elimizde 20 keman vardı. Hemen en ucuzundan birkaç vurmalı saz alarak onların da katılımını sağladım. Bu arada projeyi Gülsin Onay’a anlatıp gönüllü olarak bir destek konseri yapıp yapamayacağını sordum. Hiç tereddütsüz kabul etti. İzmir’in en mükemmel konser salonu olan AASSM’nin ücretsiz tahsisini sağlayarak 1000 adet bileti sadece Facebook’ta duyuru yaparak sattım ve ilk kez elimde büyük bir meblağ oldu. Bu konser geliriyle bakır nefesli sazları aldım. Çocukların da konserde çok minik bir parçayla Gülsin hanıma eşlik etmelerini sağladım. İzleyici çok etkilendi ve bu konserden sonra bağışlar çok arttı. Çello ve kontrabas gibi daha pahalı enstrümanları da alabildim. Artık her yerde Barış Çocuk Orkestrası projesini anlatır olmuştum. Elime para verip bu da benden olsun diyenler artınca, bir tüzel yapı oluşturma gereği duydum, ‘Barış Çocuk Orkestrası Koruma ve Geliştirme Derneğini’ kurdum. 24 Kişiydik ve bunların hiçbiri sanatçı değildi. Sayımız artınca artık TEGV’deki odaya sığmaz olduk. Konak Belediyesi’ne başvurdum ve oradan genişçe bir oda kopartabildim. Çalışmalara haftanın sadece bir günü orada devam edebildik. Yetmiyordu tabii ki. Her gün çalışma olmalıydı. Ama bunun için kendimize ait bir yer gerekiyordu. Bu arada, 2015’ten itibaren, Gülsin hanımdan sonra her yıl büyük bir isimden konser rica ettim: Borusan Kuartet, İdil Biret, Gürer Aykal, Can Çakmur, Howard Griffiths, Burhan Öçal gibi sanatçılar beni kırmayıp proje yararına konserler yaptılar. Gürer ve Howard da farklı yıllarda orkestramızı yönettiler. Hepsine minnettarım. Benimle birlikte dernek üyelerimiz de bilet satmak için koşuşturdular. Sanatçıların yol ve konaklama giderlerini de hep sponsor bularak hallettim ki bilet gelirlerini tamamen proje için kullanabileyim.” ** Sevgili okurlarım bu umut dolu projenin serüvenine yarın da devam edeceğim. Tam bu yazı yayımlandığı sırada tesadüfen, “Barış Çocuk Orkestrası”nın sponsorluğunu yapan şirketin bunu artık sürdüremeyeceğini bildirdiğini öğrendim. Selmin Günöz’ün yeni bir sponsor aramakta olduğunu da siz değerli okurlarımla paylaşmalıyım: Belki bu sanat ve sosyal sorumluluk projesine katkı yapmak isteyen bir “mesen” bulunmasına yardım edebiliriz.",https://www.cumhuriyet.com.tr/yazarlar/emre-kongar/selmin-gunozun-sosyal-sorumluluk-muzik-projesi-2-1945146
Emre Kongar,6’lı masanın sağcı partileri demokrasiyi kimin için istiyor?,21 Haziran 2022 Salı,"Türkiye’de Çok Partili Rejim’in trajedisi, Cumhuriyeti kuran Devrimcilerden iktidarı devralan Demokrat Parti’nin, kendisini iktidara getiren bu rejimi tahrip etmesinden kaynaklanır: Menderes din üzerinden halkın duygularını okşayarak, yani Demagoji yaparak zaten toprak ağalığı ile birlikte yaşayan ve güçlerini sürdüren tarikatları yeniden siyaset sahnesine çıkarmıştır. Ayrıca demokrasiyi sadece sandığın, Milli Egemenlik temsilciliğini de sadece iktidarın tekeline alarak Demokratik Rejim’in asıl önkoşulları olan Temel Hak ve Özgürlükleri ve elbette bu özgürlüklerin başında gelen ifade, muhalefet ve basın özgürlüklerini yok etmiştir. Ne yazık ki Demokrat Parti’nin dine dayalı bu Demagojisi ve Temel Hakları yok sayarak yozlaştırması, kendisinden sonra gelen sağ iktidarların da geleneksel siyasetleri haline gelmiş ve sonunda başımıza bugünkü kâbusu getirmiştir. *** 6’lı masada, CHP dışındaki partilerin genel çizgileri de tarihsel olarak Demokrat Parti’nin bu saptırmalarına dayanmaktadır. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Bu beş partinin önde geleni ve seçmen desteği açısından da ötekilerin çok üstünde olanı İYİ Parti’dir. Aslında İYİ Parti de geleneksel olarak ırkçı otoriter siyasetten gelenlerin kurduğu bir partidir. Ama lideri Meral Akşener’in eylem ve söylemleri, Parti’nin bu çizgiyi terk ettiği ve özgürlükçü, Atatürkçü Demokratik Milliyetçilik ideolojisini benimsediğini göstermektedir. Yine de Demokratik Rejim’e inanan seçmenin aklına: “Acaba iktidara geldiğinde de İYİ Parti bu Demokratik çizgisini koruyabilecek midir” sorusu gelmektedir. *** Sağdaki siyasal partilerin, muhalefetteyken yaptıkları demokrasi vaatlerini, iktidara gelince çöpe attıkları, Türkiye’nin siyasal tarihinin öğrettiği acı gerçeklerden biridir. Acaba dinin siyasette kullanılması geleneğinden gelen Saadet Partisi, iktidar gücüne ortak olunca, Demokratik Rejim karşıt olan şeriatçı hayalleri yine devreye sokacak mıdır? Acaba Demokratik Rejim sayesinde iktidara geldiği halde, Demokratik Reijim’i tahrip eden Demokrat Parti ile adı bile aynı olan parti, iktidara ortak olduğunda, kendisini tarihte yapılan aynı hataları yapmaktan koruyabilecek midir? Ya bu siyasal kâbusu başımıza getirenlerin lider kadrosu tarafından kurulan öteki iki küçük parti? Biri bu iktidarın Başbakanı, öteki bu iktidarın mali ve ekonomik politikalarından sorumlu olan Bakanı tarafından kurulan partiler iktidara gelince demokrasiden sapmayacaklar mıdır? *** Tamam, sağ gelenekten gelen bütün bu partiler mevcut sağcı iktidarın otoriter “Şahsım Devleti” rejiminden şikâyetçiler... Ama CHP ile aynı çatı altında Demokratik Rejimi savunan “Millet İttifakı”nı kurmuş olmaları onların gerçekten Demokrasiye olan inançlarından mı gelmektedir... Yoksa sadece eski liderlerinin kendilerini dışlamasından mı kaynaklanmaktadır? Kimse bu soruları sorduğum için kusura bakmasın: Önümde, muhalif partilerin genel başkanlarıyken AKP’ye ve Erdoğan’a inanılmaz sert eleştiriler yöneltmiş olan Numan Kurtulmuş ve Süleyman Soylu örnekleri var! *** Bu yazının yazılma nedeni, 6’lı masa bileşenlerinin, seçim kazanıldıktan sonra dağıtılacak makamlar üzerinde şimdiden pazarlıklar yaptıklarına ilişkin medyaya yansımış olan haberlerdir. 6’lı masanın gücü sağ partilerin CHP’ye destek vermelerinden değil, Demokratik Rejim’i desteklemeye başlamış olmalarından kaynaklanmaktadır. Bu partilerin liderleri, sahip oldukları gücü abartarak, hak etmedikleri makamları talep etmeye başlarlarsa, bu onların muhalefette demokrat, iktidarda otoriter olma eğilimlerini devam ettirdiklerinin kanıtı olacak ve 6’lı masayı dağıtacaktır. O zaman da bu küçük sağ partilerin hepsi acı gerçeklerin yalnızlığına mahkûm olacaklardır.",https://www.cumhuriyet.com.tr/yazarlar/emre-kongar/6li-masanin-sagci-partileri-demokrasiyi-kimin-icin-istiyor-1949434
Emre Kongar,Ölümcül hata: İstanbul Sözleşmesi’nden çıkmak,21 Temmuz 2022 Perşembe,"AKP iktidarı, kaçınılmaz sona yaklaştığını, değişeceğini gördüğü için, panikliyor, kaybedecekleri bir seçime doğru yanlış üstüne yanlış yapıyor: 1) Artık aday olacağı hemen hemen kesinleşmiş olan ve adaylık yolunda son derece başarılı bir eylem ve söylem dizisi gerçekleştiren Kemal Kılıçdaroğlu’nu yıpratmak. Oysa Kılıçdaroğlu’na saldırıldıkça hem önemi ve ünü artıyor hem de kazanma şansı artıyor. 2) Altılı masayı küçümsemek, olanaklı ise bozmak. Oysa altılı masa üyeleri, kendilerine saldırıldıkça, birlikten kuvvet doğduğunu daha iyi görüyor. 3) Kürt oylarını olanaklı ise bölmek, bir bölümünü yanına çekmek, olanaklı değilse sandığa gitmekten vaz geçirmek. Oysa Kürtler aldatıldıkları süreci hâlâ unutmuş değiller bu eylem ve söylemlere daha da kızıyorlar. 4) Aynı anda Kürt siyasetini teröristlikle ve bölücülükle itham etmek. Oysa HDP bu tür ithamlarla karşılaştıkça bütünleştirici ve tüm toplumu kapsayıcı demokratik ilkeleri savunduğunu tekrar tekrar vurguluyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet 5) Altılı masayı teröristlikle itham ettiği Kürtlerle işbirliği içinde göstermek ve siyasal dinci çizgisine ek olarak aşırı ırkçı bir ideolojiyi savunmak. Oysa tamamen temelsiz ve geçersiz olan bu iddialar, Tuğrul Türkeş’in “azgın milliyetçilik” dediği ideoloji takipçisi yandaşlar dışında toplumda hiçbir karşılık bulamıyor. 6) Eski “‘Yetmez ama Evet’çilerin” ve eski liberal solcuların bir bölümünün de içinde bulunduğu bazı Marksist grupların ve sözde Atatürkçü bir görünüm veren Vatan Partisi’nin de desteğini alarak solcu ve Atatürkçü seçmenlerin zihnini bulandırmak. Oysa bu yöntem de hem sayısal hem de siyasal olarak hiçbir kıymeti olmayan sayıda seçmeni hedeflediği için etkisiz kalmaya mahkûm. Üstelik de gerçek Marksist ve Atatürkçüleri Demokrasi Cephesi içinde kalmaya teşvik ediyor. 7) Yolsuzluk, talan ve kaynak aktarmayı son derece hızlandırarak, hem kendi çekirdek seçmenini ve oligarşisini desteklemek hem de haksız kazanç sahiplerini seçim öncesinde seferber etmek. Oysa bu hızlandırılmış servet aktarımı ve toprak yağması, hem Kılıçdaroğlu’nun hem de toplumun tepkilerini daha da arttırıyor ve yolsuzlukları daha da görünür hale getiriyor. 8) Çekirdek kadrolarını güçlendirmek için ülkeyi gittikçe şeriat rejimine kaydırmak, tarikat ve cemaatlerle siyasal işbirliğini resmi işbirliği haline getirmek. Oysa bu kayış, çekirdek kadroları güçlendirmekten çok, toplumda laikliğin demokratik rejim açısından önemini vurguluyor. 9) Kılıçdaroğlu’nun asgari ücret, öğrenci kredileri gibi konularda yapılan yanlışları vurgulayan önerilerini uygulayarak, muhalefetin elindeki kozları almak. Oysa iktidar Kılıçdaroğlu’nun yaptığı önerileri uyguladığı zaman, teşekkürler Kılıçdaroğlu’na gidiyor ve adaylığı daha da güçleniyor. *** Şimdi gelelim, asıl son iki ölümcül hataya: 1) İstanbul Sözleşmesi’nden çıkmak ve bunu Danıştay’a onaylatmak gibi, kadın hakları başta olmak kaydıyla insan haklarını zedelemek, yargıyı tam denetime alarak, Seçim Kurulları da dahil olmak üzere, bütün devlet olanaklarını, sandıkları iktidarın denetime alacak biçimde kullanmak hazırlığı. Bu hata sadece kadınların öldürülmesini teşvik ettiği ve artırdığı için “ölümcül” değil, aynı zamanda iktidarın sonunun geldiğini vurguladığı için de “siyasal anlamda” iktidarı bitiren bir yanlış! Çünkü bu hazırlık toplumda, seçmenlerin en büyük kesimi olan kadınları iyice kızdırıyor ve demokrasiye dönüş için siyasal bir seferberlik yaratıyor. Nitekim Kılıçdaroğlu bu hatayı “24 saat içinde İstanbul Sözleşmesi’ni tekrar yürürlüğe koyacağız” diyerek derhal bir gole çevirmiştir. 2) Son olarak “Seçimi kaybetseler de iktidardan gitmezler” propagandası. Oysa iktidara zorbalıkla el koymaya dayalı olan bu propaganda kendi halindeki seçmeni bile kızdırıyor ve toplumda, yasalara karşı oluşacak olan her türlü kaba kuvvet müdahalesine karşı koyma kararlılığı yaratıyor. *** Her iktidar geldiği gibi gider! Meclis’in kabul ettiği İstanbul Sözleşmesi’nden tek imzayla çıkan ve bunu Danıştay’a onaylatan bir iktidar mutlaka hızla gider. Üstelik Türkiye’nin Demokrasi deneyiminin bir de özelliği var: Darbeyle gelen askerler bile seçimle gitmişlerdir. Unutmayalım: Türkiye’de dinci darbelerin, emperyalistlerin ve dinci politikacıların zedelediği kör topal gelişen demokrasi deneyimi bile sandığın gücünü yok edememiştir!",https://www.cumhuriyet.com.tr/yazarlar/emre-kongar/olumcul-hata-istanbul-sozlesmesinden-cikmak-1960298
Emre Kongar,İktidar devleti çökertince!,22 Temmuz 2022 Cuma,"Devlet, doğada yoktur: İnsanların bir arada yaşamalarını sağlamak, ilişkileri düzenlemek amacıyla, yine insanlar tarafından kurulmuştur. Her devletin birinci görevi, egemen olduğu bölgedeki insanlar için üretim yapılmasını sağlamak ve bu üretimin getirisini, milli geliri, vatandaşları arasında bölüştürmektir. Siyaset, milli gelirin dağıtılmasındaki tercihler üzerine inşa edilir. Sol siyaset, milli gelirin bölüşülmesinde eşitlik ve adalet ilkelerine, ulusal üretim güçlerine, emeğe önem verir. Sağ siyaset milli gelirin bölüşülmesinde eşitlik ve adalet ilkelerini dikkate almaz, sermaye gruplarını ve emperyalistleri kollar. *** İnsanların üretim yapabilmeleri için mülkiyet ve üretim ilişkilerinin belirlenmiş olan kuralları gerekir. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Kimileri adil ve haklı kimileri gayri adil ve haksız olan bu ilişki kuralları devlet tarafından konulur ve ordu gibi, güvenlik güçleri gibi meşru olarak zor kullanma hakkına sahip olan kurumlarca ve hukuk devletlerinde bağımsız olan yargı erki tarafından korunur. *** Devlet kalıcı, devleti yönetmek için seçilen siyasal iktidar ise geçicidir. Devleti bir süre için yönetmeye aday olan ve seçmenden oy isteyen politikacılar, bu devleti vatandaşlarının lehine en iyi kendilerinin kullanacağını iddia ederler. Seçenleri ikna ederlerse iktidar olurlar. Kendilerini seçenlerin desteğini kaybedince de iktidardan düşerler. Ne yazık ki bazı siyasal iktidarlar, seçildikten sonra, kendilerinden bağımsız olan devleti doğrudan kendi emirleri altına almaya ve halka değil, kendilerine hizmet etmeye çalışırlar. *** Erdoğan/AKP iktidarı 20 yılda, özellikle de 2007’de Gül Cumhurbaşkanı seçildikten sonra, devletin temelini oluşturan yargı mekanizmasını ele geçirmiş, yargı yoluyla, askeri, polisi, üniversiteyi, bağımsız devlet kurumlarını ve medyayı kendi emrine almış ve bu kurumları çökertmiştir. Ama çökerttiği devlet kurumlarının yerine yenilerini inşa edecek ne bilgisi ne deneyimi ne de kadroları olduğu için, bizzat kendisi de çökerttiği devletin altında kalmıştır. *** Devlet çökünce ve iktidar da bu çöküntünün altında kalınca toplumu tarikatlar, cemaatler, çeteler, suç örgütleri ve bazı şirketler yönetmeye başlamıştır: Bir cemaat, askeri darbeye bile teşebbüs edebilmiş... Bir cemaat lideri yabancı bir ülkeden gelen bir mezhep mensuplarının, silah depoladığını, ülkeyi bir iç savaşa sürüklediğini ihbar edebilmiş... Kaçak olarak yurtdışında yaşayan bir örgütlü suç lideri, içişleri bakanının banka hesapları bloke edilmiş bir dolandırıcıyı, hesaplarındaki blokeyi çözdürüp yurtdışına kaçırdığını iddia edebilmiş... Bu arada 15 Temmuz darbe girişimini araştıran TBMM komisyonunun raporu bir türlü yayımlanamamış... Tartışmalar sonunda yayımlanan rapor ise tüm ekleri ve muhalefet görüşlerini kapsamamış... Köprü ve yol yatırımları ile doğanın ve kentsel arsaların yağmalanması birkaç yandaş şirketin girişkenliğine terk edilmiş... İktidar sürekli olarak temel enerji ve tüketim maddelerine, vergilere zam yapmaya başlamış... Kendi yandaşlarının vergi borçlarını silmiş... Gerçeklerin topluma duyurulmasını çeşitli baskı tedbirleri ve cezalarla önlemeye çalışmış... Bu arada bazı insanlar da haksız yere hapiste çile doldurmaya devam etmiştir!",https://www.cumhuriyet.com.tr/yazarlar/emre-kongar/iktidar-devleti-cokertince-1960663
Emre Kongar,28 Şubat ve Gezi,12 Haziran 2022 Pazar,"28 Şubat 1997’de olmayan bir darbe iddiasıyla haksız ve hukuksuz olarak mahkûm edilen yaşları 70 ile 90 arasında değişen komutanlar hâlâ hapiste. Adaletsizliklere kanıksamış olan bu toplumda artık kimse onları anımsamıyor. Ama benim “Aydınlanma” sütunum onları unutmuyor. Bu hafta 10 Haziran’da 90 yaşına basan eski Hava Kuvvetleri Komutanı Ahmet Çörekçi Paşa doğum gününü Silivri F Tipi Cezaevi’nde KUTLAMIŞ olmalı. *** Onurlu komutanlar hastalıklarını bile kamuoyuna duyurmuyorlar. Ama çoğu çok ciddi hastalıklarla boğuşuyor. Sadece haksız ve hukuksuz bir biçimde mahkûm edildikleri için değil, yaşlarından ve hastalıklarından dolayı derhal hepsi tahliye edilmelidir. *** Otobid ile ücretsiz ekspertiz Otobid Fiyatı Gör Gezi Davası’nda verilen kararlar da haksız ve hukuksuz; o kararlarla da insanlar hapiste! Demokratik hakların kullanılmasıyla ilgili çevreci bir eyleme “Hükümet Darbesi” suçlamasıyla verilen hapis cezaları, kamuoyunun vicdanını çok büyük ölçüde zedeledi. Artık Türkiye’deki haksızlık ve hukuksuzlukların simgesi haline gelen iki kişiden biri olan Osman Kavala’nın da (öteki Selahattin Demirtaş) aynı iddia dolayısıyla mahkûm edildiği anımsanırsa, olayın adaletsizlik boyutu iyice anlaşılır. Bu haksızlık ve hukuksuzluğa karşı çıkan Türk Mühendis ve Mimar Odaları Birliği (TMMOB) ve bağlı meslek odaları tarafından başlatılan “Adalet Nöbeti” devam ediyor. *** Bir ayda 1500 kişinin ziyaret ettiği “Adalet Nöbeti”nin birinci ayında bir araya gelen meslek odaları temsilcileri “Ülke yönetilemez hale geldi, adalet sağlanana kadar nöbetimiz devam edecek” dedi. Bianet’in haberine göre, Mimarlar Odası Ankara Şube Başkanı Tezcan Karakuş Candan şunları söyledi: “25 Nisan Gezi Davası’nda hukuksuz tutuklamaların hemen ertesi günü başlayan Adalet Nöbetimiz bugün 1. ayını doldurmuş durumda. İki kez beraat etmiş arkadaşlarımız 25 Nisan’da 18’er yıl hapis cezası ile tutuklandılar. Şu anda Silivri ve Bakırköy cezaevinde özgürlüklerinden mahrum bırakılmış durumdalar. Gezi bu ülkede tek adam rejimine karşı kentine, doğasına, yaşam alanlarına sahip çıkan insanların bütün bu baskıcı ortamlarla yaşam alanlarımızı şekillendirmeye çalışan iradeye karşı çıkışıydı ve hepimiz oradaydık.” Şehir Plancıları Odası Genel Sekreteri Ayhan Erdoğan şunları ekledi: “Bu kararın mahkeme yapısını hatırlayalım. Kendi partisinden milletvekili aday adayı olmuş bir hâkim, o kadar yetenekli ki milletvekili adayı bile yapmamışlar. Kent hakkı, çevre koruma ve kamusal yarar üzerinde bir araya gelmiş milyonlarca insanın nezdinde böyle bir mahkeme yapısıyla arkadaşlarımızı tutukladılar.” Mimarlar Odası Genel Sekreteri Tores Dinçöz şu değerlendirmeleri yaptı: “Haksız, uydurma bahanelerle bu tutukluluk devam ederken ilk defa yargılanan ve karar verilen bir noktada değiliz. Bundan önce de iki defa aynı suçlardan arkadaşlarımız yargılandı. Hepsinde de beraat etti. Üçüncüsünde de kıymetlendirme denilen uydurma nedenlerle bu süreç başlatıldı. Buradaki adaletsizlikte arkadaşlarımız 18’er yıl hapis cezası aldı. Bu karara karşı direneceğiz. Bu konuda haklıyız, arkadaşlarımız oradan beraatla çıkacaklar.” *** Ankara Kadın Dayanışma Komiteleri, TMMOB’un Gezi Nöbeti’ne dayanışma ziyaretinde bulundu. Birlik, mücadele ve dayanışma mesajının iletildiği ziyarette, Türkiye genelinde tüm Kadın Dayanışma Komiteleri’nden Mücella Yapıcı’ya mektup çağrısına yanıt veren kadınların mektubu okundu: “Cezaevine giderken ki sözlerin hep aklımızda... Tıpkı senin mücadelenle duyduğun onur gibi bizler de seninle gurur duyuyoruz. Sahip çıktığın mücadeleyi büyütmeye ve örgütlemeye çalışan emekçi, direnen kadınlar olarak sana söz veriyoruz” ifadeleri yer aldı. *** TMMOB, Gezi Davası kararlarını protesto etmek için İstanbul’da Karaköy Binası önündeki nöbetine önümüzdeki günlerde de devam edecek. Peki 28 Şubat mağdurlarını kim hatırlatacak?",https://www.cumhuriyet.com.tr/yazarlar/emre-kongar/28-subat-ve-gezi-1946200
Emre Kongar,Dil aracılığıyla düşünceyi biçimlendirmek,17 Haziran 2022 Cuma,"İktidar inanılmaz bir yoğunlukta ve derinlikte tarihsel ve güncel gerçeklere ters, bu gerçekleri tahrif eden bir söylem kullanıyor: Örneğin Ana muhalefet partisi CHP’yi, çöplük, pislik gibi sıfatlarla niteliyor. “CHP zihniyeti” diye bir kavram icat ediyor, onun içini yalancı olmakla ve hainlikle dolduruyor, kendisine yönelik eleştirileri “CHP Zihniyeti” olarak niteleyip mahkûm etmeye çalışıyor. Kürtleri temsil eden HDP’yi PKK terör örgütü ile ilişkilendiriyor. Ana muhalefet partisi CHP’yi, HDP ile ittifak içinde gösteriyor ve CHP’yi HDP üzerinden PKK terör örgütü ile ilişkilendirip CHPKK gibi bir harf oyunuyla, tetikçileri aracılığıyla ana muhalefet partisinin terörist PKK örgütü ile ilişkili olduğu izlenimi yaratıyor. Gezi Parkı Direnişi sırasında, hiçbir temeli olmadığı halde, cami yakıldığını söylüyor. Müezzinin yalanlamasına rağmen Caminin içinde bira içildiğini iddia ediyor. Böyle bir olay ve kayıt olmamasına rağmen, yine Gezi Parkı Direnişi sırasında, bebek arabalı bir kadına üstleri çıplak, başları bandanalı, deri pantolonlu kişilerin saldırdığını, kadını yere düşürüp üstüne idrarlarını yaptıklarını ve bunun video kayıtlarının olduğunu belirtiyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Kendi döneminden önce elektrik olmadığını, insanların gaz lambası ile aydınlandığını söylüyor. Kendisinden önce yapılmış, hizmete sokulmuş havaalanlarını kendisinin yaptığını öne sürüyor. Kendisinden önce kurulmuş üniversiteleri, kendisinin açtığını söylüyor. Kendisinden önce hastanelerde MR olmadığını iddia ediyor. Pandemi sırasında uzun süre, hasta sayılarını gerçeklerin altında yayımlıyor. Enflasyon oranlarının, halkın hissettiğinin ve bağımsız kuruluşların hesapladıklarının çok altında olduğunu ilan ediyor. Daha önce 18’e indirilmiş olan seçmen yaşını kendisinin indirdiğini iddia ediyor. *** 1) İktidar, güncel ve tarihsel gerçeklere ilişkin olan bu yanlış iddialarını, tahrifatlarını hem mensuplarının söylemleriyle hem de hâkim olduğu medya vasıtasıyla sürekli tekrarlatarak kamuoyunun zihnine kazıyor. 2) Siyasal ve ekonomik gerçekleri olduğu gibi yansıtan yayın organlarına çeşitli yasaklar getiriyor. Hoşlanmadığı gerçeğe uygun haberleri egemenliklerine aldıkları mahkemeler aracılığı ile yasaklatıyor. 3) Gerçekleri yansıtan yayın organlarına, Basın İlan Kurumu gibi, RTÜK gibi idari kurullar aracılığı ile cezalar veriyor. 4) Sözde sosyal medya kanunu gibi yeni kanunlar çıkararak, gerçeklerin açıklanmasına karşı, türlü gerekçelerle, hapse kadar varan cezalar getiriyor. 5) Ekonomik sıkıntıları unutturmak için “şükür” gibi dini kavramlar kullanıyor. 6) Enflasyon gibi emekçilere ve sabit gelirlilere yönelik bir soygun sürecini “pahalılık” ve “alım gücü düşüklüğü” gibi kavramlarla ört bas etmeye çalışıyor. *** Bu iktidar, bu yollarla kendisinden ve kendi yayın organlarından başkalarını dinlemeyenlerin düşüncelerini biçimlendiriyor... Böylece güncel ve tarihsel gerçeklere aykırı olan, bu gerçekleri tahrip ve tahrif eden bütün iddiaların doğru ve gerçek olduğuna inanan ve bunları açıkça ifade eden bir kesim yaratıyor... Örneğin “Kılıçdaroğlu dönemi daha kötüydü” diyebilen bir seçmen üretebiliyor! Güncel ve tarihsel gerçeklerin saptırılması ve bu yolla sahte bir dünya yaratılması, Türkiye’yi iflas ettiren, bütün temel hak ve özgürlükleri sınırlayan ve kısıtlayan, halkı canından bezdiren, gelecek umutlarını yok eden bir iktidarı yerinde tutmaya yeter mi? Önümüzdeki seçimlerde göreceğiz!",https://www.cumhuriyet.com.tr/yazarlar/emre-kongar/dil-araciligiyla-dusunceyi-bicimlendirmek-1948101
Emre Kongar,Adalet sarayları ve yeni hapishaneler inşa edilirken,19 Haziran 2022 Pazar,"Cumhuriyetin kurduğu fabrikaları satan iktidar, yeni fabrikalar kurmak yerine yeni hapishaneler yapıyor... Beton aşkıyla, içlerinde haksızlık ve hukuksuzlukların ayyuka çıktığı, görkemli “Adalet Sarayları” inşa ediyor. Bu arada doksan yaşındaki Ahmet Çörekçi ve yaşları ona yakın emekli komutanlar: Olmayan bir darbe yapıldığı iddiasına dayalı olarak verilen mahkûmiyet kararıyla atıldıkları hapiste sadece haksızlık ve hukuksuzlukla değil, aynı zamanda yaşlılık ve hastalıklarla da boğuşuyorlar. Çevreyi ve yeşili korumak isteyen TMMOB Mimarlar Odası üyesi Mücella Yapıcı ve Taksim Dayanışması üyesi olan öteki Gezi Parkı Direnişçileri: Yine asla söz konusu bile olmayan bir darbe iddiasıyla hapisteler. Demans hastası Aysel Tuğluk hâlâ tahliye edilmedi. Osman Kavala ve Selahattin Demirtaş AİHM kararlarına rağmen hâlâ içerdeler. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İnternette 510 bin siteye erişim yasağı konmuş durumda ve bu sayı artıyor. Hamile kadınlar hâlâ hapse atılıyor; hastalar ve yaşlılar tahliye edilmiyor. *** Mersin’deki gazeteciler, Diyarbakır’da 16 meslektaşlarının tutuklanmasına tepki gösterdiler. Özgür Çocuk Parkı’nda yapılan açıklamada, “Gazetecilik suç değildir. Özgür Basın susturulmaz” yazılı pankart açıldı. Açıklamaya, Mersin Emek ve Demokrasi Platformu bileşenleri, HDP Antalya Milletvekili Kemal Bülbül, EMEP Genel Başkan Yardımcısı Sedat Başkavak ve gazeteciler katıldı. *** Bianet’in derlediği verilere göre erkekler, Mayıs 2022’de en az 32 kadını ve altı çocuğu öldürdü, en az dört kadına tecavüz etti. Erkekler, en az 64 kadına şiddet uyguladı, 22 kız ve oğlan çocuğunu istismar etti, 11 kadını taciz etti ve 65 kadını seks işçiliğine zorladı. *** “Önce Çocuklar ve Kadınlar Derneği” İzmir’de babası tarafından istismar edilen beş yaşındaki küçüğün davasını gönüllü olarak üstlendi. Dernek mensupları, küçük çocuğuna karşı istismarda bulunan ve tutuklu yargılanan babanın, Adli Tıp raporuna ve pedagog değerlendirmelerine rağmen ilk duruşmada tahliye edilmesini protesto ettiler: “Savcılığın dosya hakkındaki mütalaası eylemin mevcut deliller ile sabit olduğu ve cezalandırılması yönünde idi, en üst sınırdan cezalandırılması ve geçmiş dönemde kapatılan soruşturma dosyasının açılmasını istedi. Ancak AKP Gençlik Kolları eski Başkanı olan ve bölgedeki nüfuzunu kullanan istismarcı baba yargılama konusu eylemin sübut bulmaması gerekçeleri ile beraat ettirildi. Eldeki delillere göre ceza alması gereken babanın haksız beraat kararını kabul etmiyoruz.” *** “Eşitlik İçin Kadın Platformu” EŞİK, İstanbul Sözleşmesi’nden tek imza ile çıkılmasına karşı açılan davayla ilgili bir açıklama yaptı: İstanbul Sözleşmesi’nden çekilme garabeti ile, kadın sanatçılara, siyasetçilere, hukukçulara, aktivistlere, akademisyenlere, gazetecilere ve kadın örgütlerine yöneltilen saldırılar ile... Şort giydi diye bacaklarına kezzap atmakla başlayıp, evinin bahçesinde bira içtiği için kadınları darp etmeye uzanan eşitlik karşıtı, kadın düşmanı saldırıların... Bir bütün olduğunun farkındayız. Bunlar karşısında korkmuyoruz; aksine her saldırı bizleri daha yaygın bir şekilde birleştiriyor ve güçlendiriyor... ...Haklarımızdan, Hayat Tarzımızdan Vazgeçmiyoruz! *** Sonuç olarak yeni “Adalet Sarayları” ve yeni cezaevleri inşa edilirken: 1) Adalette Ionesco’nun “gergedanlaşma” dediği süreç devam ediyor... 2) Haksızlığa uğrayanlar zindanlarda ölüm kalım savaşı veriyor... 3) İktidar sözcüleri, özel hayata dayalı olarak verilen olumsuz bir idari ve adli kararı temel haklara aykırı bulan Anayasa Mahkemesi’ni ahlaksızlıkla itham ediyor... 4) Yeni Sosyal Medya Yasası ile bütün ülkeye sansür getiriliyor... 5) İktidar yandaşları ise bütün bu olayları seyrederken askerlerin ölümlerini olağan sayanları eleştiren Remarque’ın sözcükleriyle “Garp cephesinde yeni bir şey yok” diyerek yağmalarına devam ediyorlar.",https://www.cumhuriyet.com.tr/yazarlar/emre-kongar/adalet-saraylari-ve-yeni-hapishaneler-insa-edilirken-1948792
Emre Kongar,Kötü örnek olan iktidara uymayalım!,03 Haziran 2022 Cuma,"Osmanlıcada bir deyiş vardır: “Suimisal emsal olmaz” derler. “Kötü örnek, örnek alınmaz” anlamına gelir. Yirmi yıldır sürekli olarak yaptığı yanlışlardan ve sömürüden dolayı normal, şeffaf ve adil bir seçimi kaybedeceği artık kesinleşmiş olan iktidar: Biraz panik, biraz beceriksizlik ve bilgisizlik biraz da kötü niyet dolayısıyla, gündemi değiştirmek için bazı ters hamleler yapıyor. 1) Dilini iyice kabalaştırdı, nezaket ve terbiyeden iyice uzaklaştı, halka, seçmene, millete hakaret etmeye başladı... 2) Güncel ve tarihsel gerçeklere aykırı, gerçekleri tümüyle saptıran açıklamalar yapmayı tırmandırdı... 3) Zam üstüne zam yapmaya başladı, enflasyonu sıçrattı, liranın değerini düşürmeye devam etti... 4) Polis şiddetini yaygınlaştırdı ve artırdı... DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet 5) Yargıyı adaletten iyice uzaklaştırdı; haksızlık ve hukuksuzluğu olağanlaştırdı... 6) Doğa ve kent yağmasını yoğunlaştırdı... 7) Oligarşiye gelir ve servet aktarımını hızlandırdı. 8) Mukaddes değerleri ve kimlikleri siyasette kötüye kullanma alışkanlığını, din, mezhep ve ırk üzerinden sadece sürdürmekle kalmadı, laikliği tehdit edecek düzeye vardırdı. 9) Sonuç olarak sadece Demokratik Rejimi, laikliği, Hukuk Devleti’ni, temel hak ve özgürlükleri tahrip etmekle kalmadı, halkı açlığa da mahkûm etti. *** Toplumun tarihten gelen azgelişmişlik özelliklerinden dolayı, Türkiye’deki seçmenlerin önemli bir bölümü hâlâ Demokrasinin esasını oluşturan temel hak ve özgürlüklerin, bu hak ve özgürlüklerin güvencesi olan Hukuk Devleti ile yargı bağımsızlığının, Sosyal Devlet’in ve laikliğin önemini ve değerini iyice anlayabilmiş değildir. Tam tersine, demagog politikacılar yüzünden, mukaddes kimliklerimizden biri olan din ve mezhep kimliği, laikliğe karşı bir silah olarak kullanılmış, böylece laiklik karşıtlığı, söylem ve eylem olarak, adeta siyasal bir silah haline getirilmiştir. Dolayısıyla, Demokratik Rejimi azgelişmiş bir toplumda, din istismarı yapan bir iktidarı, sadece dilinin kabalığından, temel hak ve özgürlükleri tahrip ettiğinden, yaptığı ayrımcılıklardan ve yolsuzluklardan dolayı iktidardan düşürmek çok kolay değildir. Çünkü din istismarı, böyle iktidarların hemen hemen bütün hatalarını örtmek için kullanılmakta, henüz (bırakınız emeğinin hakkını aramayı) vatandaşlık haklarını bile kullanmaya alışmamış bir seçmen kitlesinde etkili olmaktadır. Sonuç olarak böyle Demokratik Rejimi henüz emekleme aşamasında olan toplumlarda soyguncu bir siyasal iktidara karşı kullanılabilecek en etkili siyasal faktör artan işsizlik ve geçim sıkıntısı olmaktadır. *** Türkiye’de iktidar, bütün devlet gelirlerini ve borçlarını verimli alanlardaki yatırımlara harcamak yerine, sürekli oligarşiye hortumladığı için artık ülke kaynaklarını bitirmiş, cebimizdeki paraya göz koymuştur. Cebimizdeki parayı almak için de yüksek enflasyonla ve işsizlik yoluyla halkı açlığa mahkûm etmiştir. Bu da yetmemiş, önce “nas” dediği (ve üstelik yanlış yorumladığı) dinsel dogmalara bağlı olduğunu ve bunun devam edeceğini söyleyip sürekli faiz indirimi yapılacağı konusunda bir beklenti yaratmış... Böylece Türk Lirası’nın değerini yabancı paralara karşı çok düşürmüş... Sonra birdenbire yeni ve ani bir kararla bu süreci tersine çevirerek enflasyonla başlayan soygunu, devalüasyonla devam ettirilen bir vurguna çevirmiştir. Bu gerçeği örtmek, konuları, tartışmaları zamlardan, işsizlikten ve geçim derdinden saptırmak, bunları gizlemek yani açlığı unutturmak için de yukarda sıraladığım hamleleri yapmaya başlamıştır. *** Peki iktidarın bu stratejik hamlelerine karşı ne yapmak gerekir? 1) Asla onun dilini kullanmamak, terbiyeyi bozmamak, kabalaşmamak, ayrıca, onun kullandığı dini terimler, kavramlar, simgeler üzerinden söylem geliştirmemek gerekir. 2) Demokratik, Laik ve Sosyal Hukuk Devleti modeline dayalı Parlamanter Rejimi savunmaktan ve bu hedefe yönelik hedeften sapmamak, gündemi gereksiz tartışmalarla bulandırmamak gerekir. Hani aileler, çocuklarının yaramaz ve küfürbaz arkadaşları için “Sen ona sakın uyma” derler ya... İşte o hesap!",https://www.cumhuriyet.com.tr/yazarlar/emre-kongar/kotu-ornek-olan-iktidara-uymayalim-1942910
Emre Kongar,Adaleti ve özgürlüğü sandıkta aramak!,05 Haziran 2022 Pazar,"Adaletin temeli olan “Bağımsız Yargı”yı ve “Bağımsız Yargı”nın güvencesi olan Demokratik ve Laik Hukuk Devleti’ni politikacılar katletti. Politikacılar bu cinayeti, askeri darbelerle, tarikatların ve cemaatlerin desteğiyle, emperyalistlerin yönlendirmesiyle işledi. Şimdi bu cinayeti işleyenlerin bir bölümü hapiste... Kendi kazdıkları kuyuya düştüler. Bir bölümü ise yine kendi kazdıkları kuyuda uzun süre hapis yattıktan sonra dışarı çıkabildiler... Ama hâlâ akılları başlarına gelmiş gibi görünmüyor... Çünkü hâlâ bu cinayeti işledikleri sırada kullandıkları yanlış siyasal ve ideolojik tutum ve davranışları, suçlamaları savunuyorlar. Bir de eski müttefiklerini içeri atan iktidardaki politikacılar var: Onlar da artık yolun sonuna geldiklerini fark ettiklerinden, Hukuk Devleti’nin ve Adalet’in son kalmış olan kırıntılarını da yok ederek iktidar dönemlerini uzatmaya çalışıyorlar. Otobid ile zahmetsiz satış. Otobid Fiyatı Gör *** Bireyler ile toplumların yaşam süreleri çok farklıdır: Yüzyıllardır var olan toplumların “baskı” altında geçirdikleri haksız, hukuksuz, adaletsiz dönemler, “geçici” olarak düşünülebilir. Oysa bireylerin yaşam süreleri toplumlara göre çok daha kısa olduğundan, toplum açısından tahammül edilebilir gibi düşünülen “geçici baskı dönemleri”, bireyler açısından dayanılmaz ve hayatı mahveden “kalıcı bir felaket” olabilir. *** Türkiye, bugünkü adaletsiz, haksız ve hukuksuz döneme, 1961 Anayasası ile kurulmuş ve korunmuş olan Hukuk Devleti ilkesinin ve yargı bağımsızlığının yok edilmesiyle gelmiştir. Bu yok ediş süreci, liberal, ırkçı ve dinci sağ politikacılar arasında kurulan ittifakın öncülüğünde, tarikatlar ile, 12 Mart ve 12 Eylül darbeleriyle birlikte, emperyalistlerin de desteğiyle gerçekleştirilmiştir. Ve bugün, artık kimsenin özgürlük, can ve mal güvencesi kalmamıştır. *** Kısa bir medya taraması, dört duvar arasında, adalet, hak, hukuk ve özgürlük bekleyen çok farklı kişi ve grupların varlığını ortaya koyuyor: 1) 28 Şubat’ta olmayan bir darbe yaptılar diye sahte belgelerle mahkûm edilmiş olan 70 ile 90 yaş arasındaki, çoğu hasta olan, emekli komutanlar. 2) Osman Kavala ve Selahattin Demirtaş gibi, simge olarak hapsedilmiş olan kişiler. 3) 15 Temmuz kalkışmasına emirle götürülmüş olan ve nereye gittiklerini bile bilmeyen askeri öğrenciler. 4) Gezi Direnişi sırasında demokratik haklarını kullandıklarından dolayı darbeci olarak mahkûm edilmiş olan Taksim Dayanışması mensupları. 5) Gazetecilik yaptıklarından dolayı yargılananlar ve mahkûm edilenler. 6) Birinci Silivri Trajedisi sırasındaki kumpaslarla mahkûm edilip yıllarca hapis yatanlar. 7) FETÖ mensubu olmayan ama şu ya da bu biçimde, (ücretinin Bank Asya’ya yatırılması gibi sebeplerle) Cemaate değmiş masum mahkûmlar veya KHK’liler. 8) FETÖ ve PKK ile hiç ilgisi olmayan, laik, solcu, demokrat, Atatürkçü, masum, muhalif kişiler. 9) Hasta, yaşlı, lohusa mahkûmlar ve bebekler. 10) PKK terör örgütü ile ilişkili olmadıkları halde Kürt politikacı oldukları için görevlerinden alınanlar ve mahkûm edilenler. 11) Etmedikleri halde, Cumhurbaşkanına hakaret iddiasıyla yargılananlar ve hapsedilenler. 12) Sorunları benim taradığım medyaya yansımamış olan veya benim göremediğim haksızlık ve hukuksuzluk kurbanları. *** Dönelim yazının başına: Madem 1961 Anayasası’ndaki bağımsız yargıyı yani Demokratik ve Laik Hukuk Devleti’ni politikacılar katletti, onu yeniden kuracak olanlar da yine politikacılardır. Peki, onu yeniden kuracak olan politikacıları iktidara getirecek güç kimdedir? İçerdeki ve dışardaki “Demokrat seçmendedir”! *** Sadece “cebimizden alınan paramız, soframızdan eksilen ekmeğimiz, peynirimiz, zeytinimiz” değil... “Yok edilen özgürlüklerimiz”... “Can ve mal güvenliğimiz”... “Gasp edilen Adalet de”... Sandıkta aranırmış.",https://www.cumhuriyet.com.tr/yazarlar/emre-kongar/adaleti-ve-ozgurlugu-sandikta-aramak-1943568
Emre Kongar,İslam niçin geri kaldı- 2 Bernard Lewis,20 Mayıs 2022 Cuma,"İnsanlık, inanca bağlı iktidarı, özellikle Avrupa’da, bütün ortaçağ boyunca yaşadı ve durakladı. Avrupa, ancak kilisenin boyunduruğundan kurtulunca gelişti! İslam Âlemi, dinin egemenliğinden kurtulamadığı için gelişmedi ve Avrupa tarafından sömürüldü. Gerek Hıristiyan Avrupa’da gerek Müslüman Doğu’da, iktidarın halka benimsetilmesinin ana yöntemi dindi, mezhepti. Köleliğe mahkûm edilen köylüler için yöneticiye itaat, Allah’a itaat etmenin önkoşuluydu. Aslında iktidardaki din adamı politikacı ilişkisi çok karmaşık bir nitelikteydi. Avrupa’da kralları, imparatorları aforoz edip yalınayak huzuruna getirten papalar, papaları dinlemeyip kendi kiliselerini kuran krallar da oldu. Osmanlı’da da kimi zaman padişahların şeyhülislamı idam ettirmesi, kimi zaman da şeyhülislamların padişahı tahttan indirmesi olayları yaşandı. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** İslam ülkelerinin niçin geri kaldığını irdeleyen yazarlar üzerine başlattığım bu yazı dizisinin birincisinde Merdan Yanardağ’ın “İçtihad Kapısı” adlı kitabında Gazzali’nin dogmatizm yoluyla Selçuklu Devleti’ne verdiği zararları anlattığına dikkat çekmiştim. Bu ikinci yazıda, yakında kaybettiğimiz büyük Ortadoğu uzmanı Prof. Bernard Lewis, “Faith and Power”, (İnanç ve İktidar) adlı kitabına (Oxford University Press, 2010) göndermeler yapacağım. Kitabın alt ismi, “Religion and Politics in the Middle East” (Ortadoğu’da Din ve Politika). Türkçeye “İnanç ve İktidar & Orta Doğu’da Din ve Siyaset” adıyla çevrildi ve Akılçelen kitapları tarafından yayımlandı. Ben bu yazıda İngilizce orijinal baskıyı kullandım. “Modern Türkiye’nin Doğuşu” adlı muhteşem kitabı ile Türkiye’yi de çok iyi çözümlemiş olan Lewis yeni kitabının “İslam ve Liberal Demokrasi” adlı dördüncü bölümünde çok ilginç görüşler dile getiriyor. Lewis önce bir durum saptamasıyla işe başlıyor: “Uluslararası İslam Konferansı’nı oluşturan kırk altı bağımsız devlet arasında sadece bir tanesi, Türkiye Cumhuriyeti Batı ölçülerine göre demokratik olarak nitelenebilir...” Belki de şu anda yaşanan yargı bağımsızlığının elden gitmesi, hapisteki gazeteciler, medya üzerindeki büyük baskılar gibi olayları açıklayabilecek bir yargıyla şöyle devam ediyor: “Ve orada bile özgürlük yolu engellerle kuşatılmıştır.” (s.55) Bence Lewis’in en harika saptamalarından biri, çağdaş demokrasilerle Ortadoğu demokrasisinin farkını, para ve iktidar ilişkisi üzerinden açıkladığı satırlar: “Modern Amerika ile klasik Ortadoğulu siyasal sistemleri karşılaştırırsak, aradaki fark şöyle ifade edilebilir: Amerika’da iktidar parayla satın alınır. Ortadoğu’da iktidar para kazanmak için kullanılır.” (s.68) Yukardaki saptamanın, Türkiye’deki demokrasinin en temel sorunlarından biri olan, iktidar yoluyla zenginleşme, yeni zengin yaratma, adam kayırma ve yolsuzluk yapma gibi mide bulandırıcı süreçleri de kapsadığı açıktır. *** Lewis, modernleşme ve küreselleşme süreçlerinin etkilerinin de demokratikleşme sorunlarının çözümüne yardımcı olmadığını, kimi zaman tam tersine sonuçlar verdiğini de şu satırlarla belirtiyor: “Demokrasinin önündeki geleneksel engeller, bölgedeki modernleşme süreçleri ve son gelişmelerle pek çok bakımdan güçlenmiştir. Devletin insanlar üzerinde egemenlik kurma ve onları terörize etme gücü modern metotlarla büyük ölçüde artmıştır. Otoriter yönetim felsefesi, ithal edilen otoriter ideolojilerle güçlendirilmiş ve keskinleştirilmiştir. İthal edilen bu otoriter ideolojiler, bir yandan liderlerin ve yöneticilerin yaptıklarına meşruiyet kazandırırken öte yandan halklarını ve taraftarlarını fanatize eder.” Lewis, sanki AKP iktidarının evrensel siyasal İslamla bütünleşen ideolojisini, bu ideolojinin uygulamalarını ve bu sürecin Türkiye’de oluşturduğu tehdidi anlatıyor.",https://www.cumhuriyet.com.tr/yazarlar/emre-kongar/islam-nicin-geri-kaldi-2-bernard-lewis-1937790
Emre Kongar,Bakırköy’e bir kültür ve sanat darbesi!,12 Mayıs 2022 Perşembe,"Sevgili okurlarım, İstanbul’da, Büyükşehir’de Ekrem İmamoğlu her türlü baskı, müdahale ve suçlamalar ile engellenir ve bir iletişim hatası yüzünden eleştirilirken, CHP’li belediyeler, bütün Türkiye’de ve İstanbul’un ilçelerinde, hortumları keserek elde ettikleri kaynaklar sayesinde, harikalar yaratıyorlar. Engellemelerin son örneğini, Bakırköy’ün tarihsel ve sanatsal simgelerinden biri olan Sanatçılar Derneği’nin, faaliyet gösterdiği binadan çıkarılması olayında yaşadık. Bakırköylü Sanatçılar Derneği BASAD’ın başkanı, İlhan Başgöz Halkbilim Derneği’nin de kurucusu olan A. İlhan Gülek BASAD’ın çalışmakta olduğu binadan, Vakıflar Genel Müdürlüğü tarafından zorla çıkarılması konusunun ayrıntılarını anlattı. Zorla çıkarıldıkları binanın son derece ilginç olan tarihine de dikkat çekti: Özetle CHP’nin Menderes tarafından el konular binalarından biri bu. Malların parti tarafından geri alınmasını sağlayan yasa çıkarıldıktan sonra gözden kaçmış. Şimdi CHP, Bakırköy’ün başarılı Belediye Başkanı Bülent Kerimoğlu, sayesinde bu binanın da geri alınması için dava açmış. Davanın devam etmesine rağmen, Kültür ve Turizm Bakanlığı’nın isteği üzerine, Vakıflar Genel Müdürlüğü tarafından BASAD zorla binadan çıkarılmış. Otobid ile zahmetsiz satış. Otobid Fiyatı Gör *** Gülek’in verdiği bilgilerin ana hatlarını şöyle özetlemek olanaklı: BASAD (Bakırköylü Sanatçılar Derneği) 11 Şubat 2022 tarihinde 20 yıldır kiracısı ve geçmişten gelen sanatsal, duygusal bağları olduğu Bakırköy Kültür-Sanat Konağı’ndan Vakıflar Genel Müdürlüğü’nce tahliye edilmiş... “Sanatçı Fabrikası” diye adlandırılan “Bakırköy Kültür ve Sanat Konağı” Kültür Bakanlığı ve Vakıflar Genel Müdürlüğü’nce, kütüphane yapılacağı (!) gerekçesiyle boşaltılmış. 1993’te kurulan ve son 20 yıldır bu binada sanatçı yetiştiren BASAD, 500 öğrencisiyle birlikte (üstelik binanın CHP’ye ait olduğu iddiası mahkemeye taşınmışken) sokağa atılmış. Bina, 1908’de Fransız Mektebi olarak kurulmuş, sonra Ermeni Bezezyan Okulu olmuş. 1936’da da CHP tarafından Bakırköy Halkevi yapılmış. Münir Özkul, Toto Karaca, Kenan Pars, Altan Erbulak, Bülent Oran, Sıtkı Akçatepe, Necdet Mahfi Ayral, Jeyan Tözüm, Göksel Arsoy, Belgin Doruk, Ahmet Mekin, Rutkay Aziz, Cezmi Baskın, Cemal Akyıldız, Muhsin Kut ve niceleri Bakırköy Halkevi’nden yetişmiş. Yine Bakırköy Halkevi’nden yetişen Cem Karaca, Tarık Akan, Üstün Asutay, Ayşen Gruda, Cihan Tamer, Ergun Köknar ve Erdoğan Sıcak aynı geleneği sürdürebilmek için BASAD’ı (Bakırköylü Sanatçılar Derneği) kurmuş. Gülek, “Böyle bir derneğe sahip çıkmak, destek olmak herkesin başta da devletin, Kültür ve Turizm Bakanlığı’nın görevi değil midir” diye soruyor. Ve ekliyor: “Gün, sanatı, sanatçıyı, sanat eğitimi alanları koruma, destekleme; geleceğimizi, aydınlanmayı ve Atatürk Devrimi’ni tamamlama günüdür. Görev bizim, görev Atatürkçülerindir. Haydi göreve!” *** Bu bilgiler üzerine, Bakırköy’ün sanatsever ve Atatürkçü Belediye Başkanı Bülent Kerimoğlu ile konuştum. “Sorunu kalıcı olarak çözene kadar, BASAD’ın merkez ofisi olarak Leyla Gencer Opera Salonu’nu tahsis ettik. Faaliyetleri için de belediyemizin beş kültür merkezini onların istediği gün ve saatlerde hizmetlerine açtık.” dedi. İktidarın bütün engellemelerine rağmen CHP’li belediyeler, hemşerilerine, kültüre, sanata hizmete devam ediyorlar. Büyükşehir’de İmamoğlu, ilçelerde CHP’li başkanlar her türlü olanaksızlığı aşarak İstanbul’u daha yaşanır bir kent haline getirmeye çalışıyorlar. Onlara sahip çıkalım!",https://www.cumhuriyet.com.tr/yazarlar/emre-kongar/bakirkoye-bir-kultur-ve-sanat-darbesi-1935078
Emre Kongar,Kılıçdaroğlu ne dedi? - 3,29 Mayıs 2022 Pazar,"İki gün üst üste yayımladığım “Benim Cumhurbaşkanı Adayım” başlıklı yazılarda, bir liderden beklenen en basit özellikleri anlatmış ve asgari ahlak kurallarını vurgulamıştım: Nazik, terbiyeli, kültürlü, meslek sahibi olsun, Türkçeyi düzgün kullansın... Hırsızlık yapmasın, rüşvet almasın, kamu mallarını, doğayı yağmalamasın... Yalan söylemesin, gerçekleri ve tarihi saptırmasın, sözünde dursun, güvenilir olsun... İnsanları birbirlerine düşman etmesin, kimsenin ırkına, mezhebine karışmasın, sürekli nefret kusmasın... Herkesin giyimine, kuşamına, yediğine, içtiğine, yaşam biçimine, ilişkilerine karışmasın... Yargıyı kendi duygu ve düşüncelerine köle etmesin, beğenmediği insanları hapse attırmasın, vatandaşların mallarına mülklerine el koydurmasın... Sürekli zamlarla milletin ekmeğiyle oynamasın, herkesin cebindeki parayı almasın, insanların yaşam sevincini, umutlarını yok etmesin. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Özetle toplumun en temel değerlerini vurgulamış, biraz da basit yönetim ilkelerine gönderme yapmıştım. Bu basit ve temel beklentilerim bile okurlarımdan büyük bir destek gördü: “Yahu Hoca, sen Kılıçdaroğlu’nu tarif etmişsin” dediler. Sosyal medyada, beni etiketleyerek Kılıçdaroğlu’nu öven şiirini yollayan bile oldu. (Bkz: “insanlik budur!!@muharrem169”) Tam kendi kendime, “Acaba Kılıçdaroğlu bu yazıları okudu mu, okuduysa ne düşünmüştür?” derken, telefonum çaldı; karşımda Kılıçdaroğlu. *** “Ben sade bir vatandaş olarak bütün önerilerinize yürekten katılıyorum... Bu özelliklere sahip bir Cumhurbaşkanı Türkiye’yi kısa zamanda düze çıkarır” dedi. “Her sağduyulu vatandaş bu beklentilere katılır, katılmalıdır” diyerek devam etti: “Çalmayacak, yolsuzluk yapmayacak... Yalan söylemeyecek... İnsanlara hakaret etmeyecek... Ayrımcılık yapmayacak... En önemlisi de adil olacak” dedi. Bu girişten sonra devam eden sohbetimizde ilk olarak üç nokta üzerinde durdu: 1) “Adalet en önemli sorun. Cumhurbaşkanı mutlaka adil olmalı” dedi. 2) “Meslek, uzmanlık önemli. Cumhurbaşkanı devleti tanımalı, iktisat bilmeli” dedi. 3) “Altılı Masa’nın Cumhurbaşkanı tanımı da sizinkilerle uyuşuyor” dedi. *** Konuşma sırasında en çok vurguladığı husus bir kişilik özelliğine ilişkin olduğu için beni biraz şaşırttı. “Cumhurbaşkanı, egosunu yenmiş olmalı” dedi. Bu söylemiyle, sadece kibirli ve kendini beğenmiş olmamayı değil, aynı zamanda egoist (bencil) olmamayı ve ceberut cumhurbaşkanlığı yetkilerinden vazgeçmeyi de kastediyordu: “Yetkilerini devretmeye hazır olmalı” dedi. *** Kılıçdaroğlu’nu hazır karşımda bulmuşken, ABD’deki vakıflar konusundaki son açıklamaları hakkında açık ve net olarak şunu sordum: “İktidar tetikçileri medyada sürekli olarak, ‘Seçimi kaybetmezler, kaybetseler de gitmezler’ diyerek, seçimden önce seçmende umutsuzluk yaratıyor, muhalefete oy verecek olan demokrat seçmenlerin sandığa gitmesini önlemek istiyorlar. Sizin bu ‘Vakıflar aracılığıyla Türkiye’den gitme hazırlığı yapıyorlar’ iddianız, iktidarın bu propagandasını önlemeye mi yönelikti?” “Evet. Kaybedeceklerini anladılar, hazırlık içindeler; onu açıkladım” dedi... Ve devam etti: “SADAT’a da sandık güvenliği için gittim” dedi. SADAT’ı ve vakıfları aynı cümlede, aynı eylem ve açıklama içinde anması bana ilginç geldi. Anlaşılan Kılıçdaroğlu/CHP ve Altılı Masa, seçime, sanıldığından çok daha dikkatli bir stratejiyle, bütün olasılıkları hesaplayarak hazırlanıyor: Bir yandan sandık güvenliğini sağlamaya çalışırken öte yandan iktidarın sadece antidemokratik propagandalarına değil, muhtemel antidemokratik baskılarına karşı da önleyici tedbirler alıyor.",https://www.cumhuriyet.com.tr/yazarlar/emre-kongar/kilicdaroglu-ne-dedi-3-1940936
Emre Kongar,Kaftancıoğlu operasyonu-2 - İktidar kendi kuyusunu kazıyor!,17 Mayıs 2022 Salı,"Bu iktidarın ne Demokrasiye ne Laikliğe ne de Hukuk Devleti’ne saygısı var: Hiçbir ilkeye dayanmadığı ve kendisinin belirlediği politikalar ve günün koşulları da sürekli değiştiği için, devamlı olarak birbiriyle çelişen eylem ve söylemler yapıyor. *** Müttefik oldukları dönemde yere göğe koyamadıkları, sosyal medyada övdükleri Gülen Cemaati, araları bozulunca FETÖ/PDY olarak terör örgütü ilan ediliyor. İnsanlar, müttefik dönemindeki övgüleri ve ilişkileri nedeniyle, “terör örgütüne üye olmadan...” diye başlayan ceza maddesiyle veya başka maddelerle hapse atılıyor. *** Oy kaygısıyla, kendi belirlediği “günün koşullarına” göre “Açılım” ilan ediyor ve terör örgütü PKK ile müzakere masasına oturuyor. Hem kendisi hem tetikçileri, sosyal medyada PKK/KCK ve lideri hakkında güzellemeler yapıyor. Sonra kendi belirlediği politika ve “günün koşulları” değişiyor, PKK’nin terör örgütü olduğu hatırlanıyor. Otobid ile zahmetsiz satış. Otobid Fiyatı Gör İnsanlar yine eski ifadeleri dolayısıyla suçlanıyor ve hapse atılıyor. *** Oysa gerek FETÖ/PDY gerek PKK/KCK konularında, bizzat bu iktidar mensuplarının birbiriyle çelişen pek çok ifadeleri var. Bunların bir kısmı silinmiş olsa bile, herhalde çoktan kayıt altına alınmışlardır. Özetle sosyal medyadaki geçmiş ifadeleri dolayısıyla insanlar suçlanacaksa, iktidar mensuplarından suçlanmayan kimse kalmaz. *** Savcı tarafından beş suçla itham edilen Kaftancıoğlu Yargıtay tarafından, bu iddiaların üç tanesiyle mahkûm ediliyor. Şimdi savcının, Yargıtay’ın bozduğu öteki iddiaları bir yana bırakarak sadece onadığı mahkûmiyet kararlarında delil olarak öne sürülen sosyal medya paylaşımlarının ne kadar geri gittiğine bakalım: CB’ye hakaret: Sosyal medya paylaşımları 20/10/2014 tarihine kadar geri gidiyor. Kamu görevlisine görevinden dolayı hakaret: İddianamedeki paylaşımlar 06/10/2012 tarihine kadar geri gidiyor. Türkiye Cumhuriyeti’ni alenen aşağılamak: Suç işlediğine kanıt olarak sunulan paylaşımlar 24/4/2012 tarihe kadar geri gidiyor. *** Değerli okurlarım, 2012 tarihine kadar geri giden bir biçimde insanların sosyal medya paylaşımları ceza davalarında suç kanıtı olarak kullanılıyorsa ve bu yöntem Yargıtayca da kabul görüyorsa, iktidar mensupları arasında PKK ve FETÖ terör örgütlerini övmekten ve propagandalarını yapmaktan mahkûm olmayan kimse kalmaz. Nitekim, Yargıtay, belki de bu nedenle Kaftancıoğlu’na bu konularda verilen cezaları bozmuş. Ama o konulardaki kararların bozulmuş olması, 2022 yılında 2012’ye kadar, yani on yıl geri giden sosyal medya paylaşımlarının başka kararlarda suç delili olarak kabul edilmiş olması gerçeğini ortadan kaldırmıyor. Dolayısıyla, çok sık iç ve dış politika değiştiren... Mensuplarından ve tetikçilerinden birbirine zıt olan politikalara tam bir biat bekleyen bu iktidar değiştiği takdirde... Eski sosyal medya paylaşımlarından toplanan delillerin geçerli sayıldığı bir yargı sürecinde... Ceza görmekten hiçbir iktidar mensubu veya tetikçisi paçasını kurtaramaz!",https://www.cumhuriyet.com.tr/yazarlar/emre-kongar/kaftancioglu-operasyonu-2-iktidar-kendi-kuyusunu-kaziyor-1936680
Emre Kongar,Kaftancıoğlu operasyonu-1 Neden ters tepti?,15 Mayıs 2022 Pazar,"Yargıtay, Kaftancıoğlu’na “kamu görevlisine karşı görevinden dolayı hakaret” iddiasından verilen 1 yıl 6 ay 20 gün ve “Türkiye Cumhuriyeti Devletini alenen aşağılamak” iddiasından verilen 1 yıl 8 ay hapis cezalarını onadı... “Cumhurbaşkanına hakaret” iddiasından verilen 2 yıl 4 ay hapis cezasını 1 yıl 9 ay olarak düzelterek onadı. “PKK/KCK silahlı terör örgütü propagandası yapmak” iddiasından verilen 1 yıl 6 ay hapis ve “halkı kin ve düşmanlığa alenen tahrik etmek” iddiasından verilen 2 yıl 8 hapis cezalarını ise bozdu. Ayrıca bir de çok tartışmalı olan, siyaset yasağı getirdi. Kararların, bazıları iktidarı da tehdit eden hukuksal sonuçları ayrı bir yazı konusu; bu yazıda sadece siyasal çözümleme yapmaya çalışacağım. *** İktidar zayıfladıkça hata üstüne hata yapıyor... Halkın kendisinden yüz çevirmesine yol açan yanlışlarını derinleştirerek ve yaygınlaştırarak seçmenle zıtlaşıyor. Böylece, geçim sıkıntısı içinde bunalan halktan iyice koparak, eskiden “Milli Görüş” denilen ama artık onlar tarafından bile reddedilen, tek kişilik liderliğine doğru küçülüyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet 1) Bu küçülmeyi önlemek için milli gelirden yandaş oligarşiye kaynak aktaran hortumları artırıyor, hızlandırıyor, daha çok dikkat ve tepki çekiyor. 2) Halkın dini duygularını istismar ederek eylem ve söylem olarak gittikçe şeriat devletine kayıyor, ama dindarların da güvenini kaybettiği için bu stratejisi de seçmeni ancak kızdırıyor. 3) Haksızlıkların ve geçim sıkıntısının yol açtığı tepkileri önlemek için baskıyı daha da artırıyor, demokratik tepki daha da şiddetleniyor. 4) Bütün bu panik havası içinde sürekli eylem ve söylem değiştirdiği için, bütün “taraftarlarını” da açığa düşürüyor ve yandaş medyanın etkilerini sıfırlıyor. 5) Bir yandan, emrine aldığı yargı unsurları ile toplum ve muhalefet üzerindeki baskıyı FETÖ/PDY ve PKK gerekçeleriyle artırmak istiyor; ama öte yandan bu eski müttefiklerine ve oylarına talip olduğu kesimlere göz de kırparak, eylem ve söylemlerinde müthiş bir siyasal çelişki yaşıyor ve tamamen güvenilmez oluyor. 6) Gerek rejimi değiştirmek gerekse toplumu susturmak için yargı erkini sopa olarak kullandığı için, hem içerde hem de dışarda, haksız ve hukuksuz yargı kararlarına karşı büyük bir birikim yaratmış görünüyor. Sonuç olarak sanki bir nevi “Gezi Direnişi Etkisi” ortaya çıkmış gibi bir olayla karşı karşıyayız: Canan Kaftancıoğlu’na yargı aracılığıyla yapılan operasyon, yukarıda saydığım bütün bu nedenlerden dolayı oluşan demokratik tepkileri birleştirdi ve istenenin tam tersi sonuçlar doğurdu. Hatırlanırsa, küçük bir yeşili koruma hareketi olarak başlayan Gezi Parkı Direnişi de yapılan orantısız şiddet dolayısıyla ülke çapında demokratik bir tepkiye dönüşmüştü. Şimdi Kaftancıoğlu odağında, CHP’ye, yargı eliyle yapılan bu operasyon, ancak kırıntıları kalmış olan “Demokratik Laik ve Sosyal Hukuk Devleti”ni korumak isteyenlerin Demokratik tepkilerini tahrik etme açısından “Bardağı taşıran damla” olmuştur. Bu “damlanın” arkasında, 5 temel neden var: Birinci temel neden, hortumlama siyasetiyle oluşturulan enflasyon, yani halkın yoksullaşması ve geçim derdidir. İkinci temel neden, baskıların artık dayanılmaz hale gelmiş olmasıdır. Üçüncü temel neden, çok sık zikzaklar nedeniyle iktidara duyulan bütün güvenin kaybolmuş olmasıdır. Dördüncü temel neden, Kılıçdaroğlu’nun çok ince bir strateji ile kurduğu altılı masanın ve buna dışardan verilen Demokratik desteğin siyasal ağırlığıdır. Beşinci temel neden, bu operasyonun önümüzdeki seçimlerin güvenliğini sarsacak nitelikte görülmesidir. Nitekim, Kılıçdaroğlu’nun SADAT’ın kapısına gidişi, bu son nedene yani seçim güvenliğine ilişkin tehdide işaret eden bir eylemdir.",https://www.cumhuriyet.com.tr/yazarlar/emre-kongar/kaftancioglu-operasyonu-1-neden-ters-tepti-1935980
Emre Kongar,Benim cumhurbaşkanı adayım-1,24 Mayıs 2022 Salı,"Benim cumhurbaşkanı adayım nazik ve terbiyeli olacak... Kaba ve küfürlü konuşmayacak, her eylem ve söyleminde aile terbiyesine örnek olacak tutum ve davranışlar sergileyecek. Benim cumhurbaşkanı adayım muhaliflerini ya da seçmenlerini azarlamayacak, kimseye parmak sallamayacak... Herkese, kendisine istediği saygıyı gösterecek, kimseye ahlaksız, cibilliyetsiz, sürüngen, insan müsveddesi, alçak, rezil, hain, gibi sözlerle hakaret etmeyecek. Benim cumhurbaşkanı adayım kendisini eleştiren veya kendisinden bir şey isteyen seçmenine “ananı da al git” demeyecek... Kendisini eleştirenleri terslemeyecek, sabırla, nezaketle ve terbiyelice dinleyecek; eleştirenleri hapse attırmayacak. Benim cumhurbaşkanı adayım temel insan hak ve özgürlüklerine saygılı olacak... Başta ifade ve muhalefet özgürlüğü olmak üzere bütün temel insan haklarını ve özgürlüklerini koruyacak. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Benim cumhurbaşkanı adayım kadınlara ikinci sınıf vatandaş muamelesi yapmayacak... Kadınların ve çocukların haklarına karşı çok hassas olacak, taciz ve tecavüzlere ve cezaevlerindeki haksızlıklara karşı duyarsız kalmayacak. Benim cumhurbaşkanı adayım üniversite diplomalı olacak... Üniversitede ya siyaset, ya hukuk, ya iktisat, ya da tarih gibi, insan bilimleri veya toplum bilimleri alanlarından birini okumuş olacak. Benim cumhurbaşkanı adayım, üniversitedeki hocaları, sınıf ve/veya okul arkadaşları tarafından tanınıyor, anlatılıyor olacak... Geçmişinde, boşluklar ve Cumhurbaşkanlığı makamına gelmesini engelleyici suçlardan dolayı mahkûmiyet filan bulunmayacak. Benim cumhurbaşkanı adayım sadece vatandaşlarını değil, genel olarak bütün insanları ırk, din, dil ayrımı yapmadan sırf insan oldukları için eşit sayıyor olacak... Hiçbir dini, mezhebi, inancı, milliyeti, ırkı, etnik kökeni küçümsemiyor, kimsenin inancını, ırkını anarken hakaret edici sıfatlar veya söylemler kullanmıyor olacak. Benim cumhurbaşkanı adayım Cumhuriyet değerlerine, İstiklal Savaşı’nı kazananlara, Türkiye Cumhuriyeti’ni kuranlara saygı duyacak... Demokratik, laik ve sosyal hukuk devleti ilkelerine uyacak, başta Atatürk ve İnönü olmak kaydıyla, Cumhuriyetin kurucu babalarına saygı gösterecek. Benim cumhurbaşkanı adayım yargının bağımsız olması gerektiğine inanacak... Yargıyı siyasetin emrine vermeyecek, siyasetin emrine verilmiş olan yargıyı bu boyunduruktan kurtaracak. Benim cumhurbaşkanı adayım din gibi milliyet gibi mukaddes kimlikleri siyasette istismar etmeyecek... Laikliğin, demokratik rejimin ve hukuk devletinin temel özelliklerinden biri olduğunu hiç unutmayacak. Benim cumhurbaşkanı adayım rüşvetçilik, yolsuzluk, hortumculuk yapmayacak... Rüşvetçilik, yolsuzluk, hortumculuk yapanlardan hesap soracak. Benim cumhurbaşkanı adayım halkını enflasyona ezdirmeyecek, geniş kitleleri yoksullaştırıp açlığa mahkûm ederek kendi oligarşisini zenginleştirmeyecek... Ülkenin kaynaklarını, ülkenin kalkınmasına, verimli yatırımlara harcayacak. Benim cumhurbaşkanı adayım Neoliberalizme karşı olacak... Kamu çıkarlarını korumaya, sağlıkta ve eğitimde fırsat eşitliğine, herkesin sosyal güvenlik hakkına, özetle Sosyal Demokrasiye inanacak. Benim cumhurbaşkanı adayım haksızlık, hukuksuzluk yapmayacak... Haksızlık, hukuksuzluk yapanlardan hesap soracak. Benim cumhurbaşkanı adayım kamu malını, yeşili, doğayı yağmalamayacak, yağmalatmayacak... Kamu malını, yeşili, doğayı yağmalayanlardan hesap soracak. Benim cumhurbaşkanı adayım Türkiye Büyük Millet Meclisi’ne saygı gösterecek, ülkeyi kendi fermanlarıyla yönetmeyecek. “Şahsım Rejimindeki” ceberut Cumhurbaşkanlığı makamını kaldıracak, Parlamenter Demokratik Rejime geçecek.",https://www.cumhuriyet.com.tr/yazarlar/emre-kongar/benim-cumhurbaskani-adayim-1-1939095
Emre Kongar,19 Mayıs’ın anlamı: Demokratik cumhuriyet,19 Mayıs 2022 Perşembe,"19 Mayıs 1919 ile başlayan tarihsel süreci iyi anlayabilmek için şu soruların yanıtlarını vermek gerekir: 1) Ordu gücü ile kazanılacak bir savaş için Mustafa Kemal niçin sadece askerlere odaklanmamış, her yerde halkı örgütlemek gibi, o dönem için çok zor olan bir işe girişmiştir? 2) Niçin Ordu Müfettişliği görevine “Sivil makamlarla yazışma yetkisinin” de eklenmesini istemiştir? 3) Niçin savaşa “Amasya Tamimi”, “Erzurum Kongresi” ve “Sivas Kongresi” gibi sivil ağırlıklı örgütlenmelere dönük faaliyetlerle başlamıştır. 4) Kongre Başkanlıkları için neden ısrarlı olmuş, neden muhalifleri onun başkanlığını engellemeye çalışmıştır? 5) Kurtuluş Savaşı’nın kaderinin bile belli olmadığı 1920 yılı başlarında neden, hem İstanbul’dan kaçanlarla hem de Anadolu’dan seçilenlerle, Büyük Millet Meclisi’ni toplamıştır? 6) Neden Kurtuluş Savaşı’nın en kritik döneminde, Meclis onun Başkomutanlık yetkilerini uzatmadığı zaman bile Meclis’i feshetmemiştir? Otobid ile zahmetsiz satış. Otobid Fiyatı Gör 7) Neden sürekli olarak, bütün muhalefet ve engellemelere karşın, her türlü güçlüğü göğüsleyerek, sonuna kadar Meclis ile çalışmıştır? 8) Neden Halife olmayı, Führer Kemal veya Yoldaş Kemal olmayı reddederek Cumhuriyeti ilan etmiş, Cumhurbaşkanı olmuştur? 9) Niçin laikliği ön plana çıkarmış, Anayasa’ya bile sokmuştur? 10) Niçin Medeni Kanunu’nu çıkarmış, başta kadınlar olmak üzere, bütün toplumu dine dayalı Mecelle’nin boyunduruğundan kurtarmıştır? 11) Niçin ilk kurulduğunda Terakkiperver Cumhuriyet Fırkası’nı önce tasvip etmiş, sonra ihanet olarak nitelemiştir? 12) Niçin kendisi bizzat, en yakın arkadaşlarına Serbest Cumhuriyet Fırkası’nı kurdurmuştur? 13) Serbest Cumhuriyet Fırkası niçin kurucuları tarafından terk edilmiş ve faaliyetlerine son vermiştir? *** İşte biz, değerli gazeteci ve yazar arkadaşım Zülâl Kalkandelen ile birlikte bu süreci, adım adım gösteren bir zamandizin (kronoloji) çalışması yaptık. Nesnel Cumhuriyet tarihimizin önemli olaylarını ve dönemeçlerini günbegün belirtirken bu tarihi Cumhuriyete karşı olan tepkilerle birlikte diyalektik bir yaklaşımla ele aldık. Aslında DEVRİMİN VE KARŞI DEVRİMİN YÜZ YILI adlı çalışma 2019 sonuna kadar geliyor ve üç cilt halinde hazırlandı. Atatürk Devri, “Savaş, Devrim ve Tepkiler” alt başlığıyla, bu hafta yayımlanan birinci cildin içinde ele alındı. “Atatürk Devri”ni de 1919-1923, 1923-1930 ve 1930-1938 olarak üç farklı dönem halinde ele aldık ve her dönemi kendi diyalektik mantığı içinde, karşıdevrim süreçleriyle birlikte yorumlayan girişlerle başlattık. Birinci döneme “Devrimin İki Temeli: Kurtuluş Savaşı ve Cumhuriyet’in İlanı” adını verdik. İkinci dönemi, “Devrimin Çok Partili Düzen Denemeleri: Cumhuriyet’e Karşı Halifeci Komutanların ve Şeyhlerin Direnişi, Atatürk’ün Kurdurduğu Muhalif Parti” diye niteledik. Üçüncü döneme, “Çok Partili Düzenden Alınan Derslerle Toplumsal Dönüşüm Pekiştiriliyor: Ekonomik, Toplumsal, Siyasal Kültürel Devrimler” dedik. *** Dün Zülâl Kalkandelen, mutlaka okunması gereken yazısında, 19 Mayıs’ın önemini, birlikte yazdığımız bu kitaptan yaptığı alıntılarla anlattı: “19 Mayıs, Ufkun Ötesini Gören Bir Liderin, Demokratik Bir Cumhuriyet Kurmak İçin Çıktığı Yolculuğun Başlangıç tarihidir.”",https://www.cumhuriyet.com.tr/yazarlar/emre-kongar/19-mayisin-anlami-demokratik-cumhuriyet-1937408
Emre Kongar,"Kaftancıoğlu, 28 Şubat ve Gezi!",22 Mayıs 2022 Pazar,"2007’den sonra, siyasal iktidarca desteklenen ve şimdi “Fethullah Gülen Terör Örgütü/Paralel Devlet Yapılanması”, FETÖ/PDY denilen (o zamanlar yere göğe konulmayan) Gülen Cemaati mensubu polis, savcı ve yargıçlarla yürütülen Birinci Silivri Trajedisi dönemindeki davalar ve uygulamalarla, insanlar hapse atıldı, suçsuz kişiler yıllarca zindanda kaldı, sivil ve askeri bürokrasi, üniversiteler ve medya dağıtıldı, laik eğitimi savunan pek çok sivil toplum kuruluşu perişan edildi... Sivili ve askeri bürokrasiye, medyaya, çeşitli operasyonlarla, iktidar tarafından el konuldu... Sonra AKP ile Cemaat’in arası açılınca, Birinci Silivri Trajedisini yürüten savcı, yargıç ve polisler, haklı olarak “kumpasçılıkla” suçlandı... Bir bölümü yakalandı, yargılandı, mahkûm edildi ve hapse atıldı. Bir bölümü ise yurtdışına kaçtı. Toplum tam bir rahat nefes alacakken önceden haber alındığı resmi görevlilerin ifadelerinden anlaşılan FETÖ’nün 15 Temmuz Askeri Darbe Girişimi, arkasından bu girişim bahane edilerek 20 Temmuz’da Olağanüstü Hal ilanı ile iktidarın sivil darbesi yaşandı... Ve bu sivil darbenin baskısı altında, üstelik yasalara aykırı yapılan bir halkoylamasıyla, ülke “Şahsım Devleti Rejimi”ne mahkûm edildi. DS 4, DS STORE'larda sizinle tanışmayı bekliyor. Heyecan verici ve sizi içine çeken bir sürüş deneyimi için DS 4 ile tanışın. DS Automobiles Şimdi Keşfet *** Birinci Silivri Trajedisi zamanındaki haksızlıkların ve hukuksuzlukların düzeltilmesi için, elbette yeniden yargı mekanizması kullanılacaktı. Ama güya FETÖ’den temizlenen yargı artık bütünüyle iktidarın emrine geçmişti. Dolayısıyla yargı mekanizması haksızlıkları ve hukuksuzlukları düzeltmek yerine iktidarın siyasal çıkarlarına uygun kararlar almaya zorlandı: İktidarın istediği kararları almayan yargıçlar, savcılar sürüldü, mahkemeler dağıtıldı, yeni mahkemeler kuruldu, iktidarın emirlerini kayıtsız koşulsuz uygulayanlar terfi ettirilerek ödüllendirildi ve böylece yargının bağımsızlığı tümüyle rafa kaldırıldı. Derken, hem henüz devam eden yargılama süreçleri üzerinden hem de yeni davalarla İkinci Silivri Trajedisi dönemi başladı. İktidarın gizlemek istediği iç ve dış konularda haberler yapan gazeteciler, televizyoncular hapse atılmaya başlandı. HDP’nin eski eş genel başkanlarından, cumhurbaşkanı adayı da olmuş olan Selahattin Demirtaş ve Gezi Parkı Direnişi olayında iktidarın haksız ve hukuksuz iddialarının hedefi haline getirilmiş olan Osman Kavala, pek çok gazetecinin hapse atıldığı bu dönemin haksızlık ve hukuksuzluklarının simge isimleri haline getirildiler. Bu arada Cumhuriyet Gazetesi mensupları da hapse atıldı ve uzun süre hapis yattıktan sonra tahliye edilen bu arkadaşların davaları da hâlâ Yargıtay’da davam ediyor. Aynı dönemde 28 Şubat Davası’nda, olmayan bir darbe suçlamasıyla 14 Emekli General mahkûm edildi ve 80 ile 90 yaşları arasındaki bu suçsuz kişiler hapse atıldı. İkinci Silivri Dönemi’ndeki bu haksızlık ve hukuksuzluk zincirinin son halkaları Gezi Direnişi ve Canan Kaftancıoğlu davaları kararlarında ortaya çıktı. Bu sırada, hastaların, yaşlıların, lohusaların, hamilelerin, annelerin ve çocukların cezaevleri trajedileri devam ediyordu. *** Bütün bu haksızlık ve hukuksuzluk sorunlarının altında, bir yamalı bohça haline getirilmiş olan bu “Ucube Anayasa” ve ona dayalı olarak yargı bağımsızlığını da yok etmiş olan ve başarısızlığı artık ayyuka çıkmış olan bu “Ucube Şahsım Devleti” rejimi yatıyor. “Demokratik Laik ve Sosyal Hukuk Devleti” rejimini yeniden işletecek bir Parlamenter Demokrasi’yi ve bunun önkoşulu olan bağımsız yargıyı yeniden kuracak olan “Demokrasi İttifakı”: Kaç partiden oluşursa oluşsun, kim içeriden kim dışarıdan destek verirse versin, küçük hesapları bir kenara bırakmalı, ülkeyi bu iktidardan kurtarmalıdır. Bu açıdan CHP’nin dünkü Maltepe mitinginin mesajı çok önemlidir.",https://www.cumhuriyet.com.tr/yazarlar/emre-kongar/kaftancioglu-28-subat-ve-gezi-1938487
Emre Kongar,Seçime hazırlık olarak sansür ve baskı,31 Mayıs 2022 Salı,"“Her yiğidin bir yoğurt yiyişi vardır”... Her yiğit, “yoğurt yiyişindeki” tavırlarıyla kendi kişiliğinin temel özelliklerini de açığa vurur: Örneğin “Demokrasi İttifakı” yapmış görünen muhalefet partileri seçime, Demokrasi, Özgürlük, Adalet, Eşitlik, Hukuk Devleti, Sosyal Devlet, İş ve Aş beklentilerini yükselterek hazırlanıyor. Buna karşılık iktidar seçime, daha büyük baskı, daha sert ve yaygın sansür, daha yoğun din istismarı, daha hızlı yağma yaparak hazırlanıyor. Dedim ya, “Her yiğidin yoğurt yiyişi onun kişiliğinin temel özelliklerini gösterir” *** Son günlerde iktidarın Demokrasi karşıtı önlemleri gittikçe şiddetlendirdiği açıkça görülüyor! Meclis’e getirilen son sosyal medya yasa önerisiyle TCK’ye eklenen aşağıdaki madde, iktidarın görüşlerine aykırı olan her haberin ve yorumun hapisle cezalandırılmasına yol açacak hükümler içeriyor: DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet “Sırf halk arasında endişe, korku veya panik yaratmak saikiyle, ülkenin iç ve dış güvenliği, kamu düzeni ve genel sağlığı ile ilgili gerçeğe aykırı bir bilgiyi, kamu barışını bozmaya elverişli şekilde alenen yayan kimse, bir yıldan üç yıla kadar hapis cezasıyla cezalandırılır.” Örneğin, Sağlık Bakanlığı’nın başarısızlığını gizlemek için düşük gösterdiği hasta sayılarının gerçeklerini yayımlamak... Ya da maaş ve ücretlere düşük zam vermek için, gerçeklerin altında ilan edilen enflasyon oranının doğrusunu yayımlamak... Bu maddeye göre hapisle cezalandırılabilir. Özetle, medya ve toplum üzerindeki sansür baskısı bu yasayla, tam seçim öncesinde, iyice artırılıyor. *** Tam bu sırada, Ana Muhalefet Partisi Lideri’nin iktidara ilişkin bir canlı demecini yorumsuz olarak yayımlayan televizyon kanallarına RTÜK’teki iktidar yanlısı üyeler tarafından ceza verildi. RTÜK üyesi İlhan Taşçı, olayı şöyle yansıttı: “1-RTÜK, Sayın @kilicdarogluk’un ülkeyi sarsacak, manşet haber niteliğindeki açıklamaları ve ifşa ettiği belgeleri yayımlayan Tele1 KRT, Flash ve Halk TV’ye oyçokluğuyla tavandan yüzde 3 para cezası verdi. Karar, basın özgürlüğüne, haber alma hakkına ve demokrasiye vurulan bir darbedir! 2- RTÜK yayıncılara ‘Kılıçdaroğlu’nun elinde belge de olsa, söyledikleri doğru da olsa yayımlarsanız ceza keserim, sansürlerim’ gözdağını veriyor. Bu bakışla, partilerin canlı verilen grup toplantıları sansürlenir, muhalefetin sesi duyulmasın diye Meclis TV’nin fişi de çekilebilir. 3- TÜRGEV ve Ensar’ın şikâyet dilekçelerine verilen sayı numarasının mürekkebi kurumadan RTÜK Başkanı Ebubekir Şahin, özel talimatla akşam rapor hazırlattı. Yüzlerce şikâyet dilekçesi aylardır hatta yıllardır işleme bile alınmazken şimdi bu neyin telaşı, kimlere yaranma arayışı!!!” RTÜK üyesi Okan Konuralp de şunları söyledi: “RTÜK, CHP lideri Kılıçdaroğlu’nun TURKEN Vakfıyla ilgili sosyal medya hesabından yaptığı açıklamaları eşzamanlı yayımlayan dört tv kanalına para cezası verdi. RTÜK bu kararıyla doğrudan Sayın Kılıçdaroğlu’nu susturma planının parçası olduğunu, bile isteye resmileştirmiştir. Marx ve Zizek’ten esinlenerek, durumu şöyle tanımlıyorum: ‘Susturamayacaklarını biliyorlar yine de yapıyorlar. Çünkü ellerinden başka bir şey gelmiyor!’ Bugün itibarıyla ‘demokrasiden yana olanların sustuğunu tarihin yazmadığını da anımsamak’ gerekir; umutsuzluğa kapılmayın. Son not: Selçuk Tepeli’nin tarımın ve çiftçilerin durumuna ilişkin itirazını/üzüntüsünü yayın masasındaki bardağa vurarak ifade etmesinden de bir ihmal çıkaran RTÜK, FOX TV’ye de para cezası verdi. Tüm kararlar oyçokluğuyla alındı.” *** Bazen de yoğurt, yiğidi yiyiverir!",https://www.cumhuriyet.com.tr/yazarlar/emre-kongar/secime-hazirlik-olarak-sansur-ve-baski-1941621
Emre Kongar,Rol modeli olarak cumhurbaşkanı - 2,26 Mayıs 2022 Perşembe,"Sevgili okurlarım, Salı günü “Benim Cumhurbaşkanı Adayım” başlığıyla, “siyaseten” nasıl bir cumhurbaşkanı adayı istediğimi yazmıştım. O yazıma ilgi gösteren ve övgü dolu yorumlar yapan çok sayıdaki okurlarıma çok teşekkür ederim. Bugün bir cumhurbaşkanı adayının “kişisel özellikleri” üzerinde durmak istiyorum. Çünkü bir kişi cumhurbaşkanı seçildiğinde, o toplumdaki insanların, özellikle de gençlerin “rol modeli” olur. Kimliği, kişiliği, eylem ve söylemleri, tutum ve davranışları taklit edilir... Bu anlamda, her cumhurbaşkanı, vatandaşların kişiliklerini ve hayatlarında izleyecekleri yolları, sadece makamının kendine verdiği etkilerle değil, “rol modeli” özelliğiyle de etkiler. *** (Ben “Şahsım Devleti Rejimine” bu nedenle de karşıyım: “Şahsım Devleti Rejimi” tek bir kişinin bütün eksiklik ve yanlışlarını, doğrudan devlete egemen kılıyor ve hem “rol modeli” olarak taklit edilme yoluyla hem de sahip olduğu yetkilerle, zorla, bu kişisel eksiklik ve yanlışlarını bütün topluma empoze edebiliyor... Otobid ile zahmetsiz satış. Otobid Fiyatı Gör Devlet, devlet yapısıyla birlikte insanların, özellikle de gençlerin kişilikleri, beklentileri, duygu ve düşünceleri, bu yolla yozlaşıyor.) *** Bugün, bir cumhurbaşkanı adayının, bana göre ne gibi “kişisel özelliklere” sahip olması gerektiğini yazacağım. Benim cumhurbaşkanı adayım yalancı olmayacak. Sadece kendi vatandaşlarına değil, yurtdışındaki insanlara da yalan söylemeyecek. Verdiği sözlerden dönmeyecek. Güvenilir olacak. Benim cumhurbaşkanı adayım hayal âleminde yaşamayacak. Gerçekçi olacak. Herkesin gördüğü, bildiği, yaşadığı gerçekleri ve bu arada tarihi de saptırmayacak. Benim cumhurbaşkanı adayım, hırsız olmayacak. Çalmayacak, çaldırmayacak, hırsızları yanından uzaklaştıracak ve cezalandıracak. Dürüstlük ve namus timsali olacak. Hırsızlığın değil, dürüstlüğün ve namuslu olmanın insanları başarıya götürdüğünü, herkese, özellikle de gençlere gösterecek. Benim cumhurbaşkanı adayım cahil olmayacak. Cehaleti ve cahilleri övmeyecek, övdürmeyecek. Cahil kalmış olan vatandaşların, özellikle de kadınların, önünü açacak, vatandaşlarının okulöncesinden üniversite sonrasına kadar çağdaş eğitim almalarını sağlayacak. Eğitimli insanları, akademisyenleri küçümsemeyecek; profesyonellere mesleki ilkelere bağlılıklarından dolayı hakaret etmeyecek. Benim cumhurbaşkanı adayım kavgacı olmayacak, insanlardan nefret etmeyecek. İnsanlara nefretle yaklaşmayacak, topluma düşmanlık tohumları atmayacak. Eylemleri ve söylemleriyle topluma kavga ve dövüş değil, birlikte yaşama, uzlaşma ve sevgi tohumları ekecek. Benim cumhurbaşkanı adayım sadakate değil, liyakate önem verecek. Birinci sınıf insanlar birinci sınıf insanlarla çalışır, ikinci sınıf insanlar beşinci sınıf insanlarla çalışır gözlemini hiç unutmayacak. Çevresindeki insanları sadakate göre değil, liyakate göre seçecek. Onları aşağılamayacak, onların önerilerini dikkate alacak. Benim cumhurbaşkanı adayım dilini, yani Türkçeyi iyi kullanacak. Sözcükleri yanlış telaffuz etmeyecek. Cümleleri düzgün kuracak, özneleri, fiilleri doğru yerlere koyacak, vurgularını doğru yapacak, cümlenin ahengini doğru kullanacak. Konuşurken dilini yani Türkçeyi katletmeyecek. *** Özetle sevgili okurlarım, benim cumhurbaşkanı adayım, herkesin evlatlarının sahip olmalarını arzuladığı kişisel niteliklerle donatılmış olacak! Yani “Benim cumhurbaşkanı adayım, herkesin çocuğunun sahip olmasını istediği ahlaka, kültüre ve kişisel niteliklere sahip olmalıdır” derken çok mu fazla şey istiyorum?",https://www.cumhuriyet.com.tr/yazarlar/emre-kongar/rol-modeli-olarak-cumhurbaskani-2-1939924
Emre Kongar,27 Mayıs (27 Mayıs 2022),27 Mayıs 2022 Cuma,"27 Mayıs 1960 askeri darbesi, Çok Partili Düzen’in ikinci darbesidir: İlk darbe, Menderes/DP iktidarının “Tahkikat Encümeni” yoluyla Anayasa’yı askıya alarak gerçekleştirdiği “Sivil Darbe”dir. 27 Mayıs bu darbeye karşı bir grup genç subay tarafından yapılmıştı. Kimi yazarlar ve düşünürler, 27 Mayıs darbesi ile kabul edilen 1961 Anayasası’nın bir “Demokratik Devim” gerçekleştirdiğini vurgular. Ama ne yazık ki bu “Anayasal Devrim”, DP’nin “Sivil Darbe”sinden sorumlu tutulan üç politikacının idamıyla kana bulanmış ve bu siyasal cinayetlerden dolayı ne siyasal tarihte ne de güncel politikada objektif bir biçimde değerlendirilebilmiştir. Önceleri 3 Nisan 1963 tarihinden itibaren resmi bayram olarak kutlanmış, sonra, 12 Eylül 1980 darbesinden itibaren lanetlenmiş, 19 Mart 1981’de Resmi Gazete’de yayımlanan yasayla da kaldırılmıştır. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** Bu konuda, sadece yazılarını ve fikirlerini değil, sohbetlerini de çok özlediğim sevgili dostum İlhan Selçuk güncelliğini bugün de aynı canlılıkla koruyan “27 Mayıs Dersleri...” başlıklı, yazısında, 27 Mayıs 2009 Çarşamba günü şöyle diyordu: “Geçmiş zaman... 1956 yılının Ocak ayında ‘Dolmuş’ adında bir mizah dergisi çıkarmıştık... Dolmuş’taki kimi yazılar imzasızdı... Neden?.. Çünkü o yazıları, hapisteki Aziz Nesin yazıyordu... Aziz Nesin sakıncalıydı, adının çıktığı dergiyi yerle yeksan ederlerdi... Demokrat Parti iktidardaydı... * 6-7 Eylül 1955’te İstanbul bir felaket yaşamıştı; ne kadar Rum, Ermeni, gayrimüslim varsa evleri basılmış, dükkânları, mağazaları yağmalanmış, yaşamları allak bullak edilmişti... Kim yapmıştı bunu?.. Zamane iktidarının yönlendirdiği ve yönettiği sürüsüne bereket azgın... Oysa Ankara’da bir Meclis vardı... Bir de hükümet... Başbakan Adnan Menderes’ti.. Ne hükümet çekildi.. Ne Başbakan istifa etti... Başta Aziz Nesin olmak üzere ülkenin aydın solcuları tutuklanıp içeri atıldı... Aziz Nesin içerden bizim Dolmuş’ta mizah yapıyordu... İmzasını koymak olanaksızdı... * Menderes 1950’de iktidara geçmişti... 27 Mayıs 1960’ta bir askeri müdahaleyle devrildi... Tam 10 yıl süreyle iktidarda kalan, yalnız adı ‘Demokrat Parti’ ne yapmış, ne yapmamıştı?.. * 27 Mayıs’la gündeme giren 1961 Anayasası’nda bu soruya yanıt vardır... 1961 Anayasası’yla Türkiye’nin ‘laik, sosyal bir hukuk devleti’ olduğu tescil edilmişti.. Sonra?.. Anayasa Mahkemesi.. Basın özgürlüğü.. Yargıç güvencesi.. Sendikalar.. Toplusözleşme.. Grev hakkı.. Vesaire... * Peki, adı ‘demokrat’ olan Menderes iktidarı tam 10 yıl bu demokratik hakları neden gündeme getirmemiştir?.. İstanbul’da 6-7 Eylül faciasını tertipledikten sonra neden suçsuz olduklarını çok iyi bildiği solcu ve sosyalist aydınları suçlayıp içeri atmıştır?.. Ve sonunda neden iktidar partisinden kimi milletvekiline yargı yetkisi tanıyıp bir ‘Tahkikat Komisyonu’ kurarak muhalefetin canına okumak istemiştir?.. 27 Mayıs’ta askeri müdahale toplumda yaratılan gerilim ve kıyamet üzerine gerçekleşmedi mi?.. * Bugün 27 Mayıs... 27 Mayıs’tan alacağımız büyük dersler var... Ne yazık ki bu dersleri almaya ‘istidadımız’ yok... Bugün toplum 27 Mayıs öncesindeki gibi bir kıyameti yaşıyor... Askeri müdahalenin olanaksızlığı, sivil kesimde otoriter ve totaliter siyasetin cüretini arttırıyor... Ama, biz 1923’te kurulan ‘laik cumhuriyet’in sivil güçlerle yaşama yetisini kanıtlayacağına inanıyoruz... Bush Amerikası’nın AKP ile birlikte tezgâhladığı ‘Ilımlı İslam Devleti’ projesinin demokratik mücadeleyle yıkılacağını adımız gibi biliyoruz...” *** Tarihimize siyasal ve ideolojik açıdan değil, nesnel olarak, objektif açıdan bakmaya başladığımızda, 27 Mayıs darbesi de kolaylıkla doğru biçimde değerlendirilebilecektir.",https://www.cumhuriyet.com.tr/yazarlar/emre-kongar/27-mayis-1940244
Emre Kongar,Üç ölüm,13 Mayıs 2022 Cuma,"Ölümden korkmam, ama ölümü hiç sevmem: Çünkü sevdiklerimin ölmesine çok üzülürüm. Belki de on beş yaşındayken, idolüm olan dağcı ağabeyimi Demirkazık Tepesi’ne tırmanırken karanlık bir kaza sonucu kaybetmiş olmamın sonucu, kendimi bildim bileli ölümle iç içe yaşadım. *** Yaşam döngüsü çok ama çok acımasız: İnsanı, en çok sevdiği iki insanın, anne ve babasının ölümüne tanık olmaya mahkûm etmiş. Elbette evlat acısı, anne baba acısından da beter bir işkence. Ben bu acıyı yaşayan bir ailede büyüdüğüm için, “Ölüm” ve “Ölümlülük” bütün yaşamıma egemen oldu ve beni elimden geldiğince “yarın ölecekmiş gibi çalışmaya ve hiç ölmeyecekmiş gibi tutarlı ve ahlaklı olmaya” yöneltti. “Şu ölümlü dünyada değer mi?” ifadesi beni kötülüklerden, tutarsızlıklardan, hırslardan korudu ve elimden geldiğince iyi bir insan olmaya yöneltti. Otobid ile ücretsiz ekspertiz Otobid Fiyatı Gör Tabii, aynı görüşün yani ölümlülük bilincinin, bütün kötülüklerin, yolsuzlukların, hırsızlıkların, haksızlıkların, hırsların, zulmün gerekçesi de yapıldığını çok biliyorum. “Nasıl olsa hepimiz öleceğiz, ezebildiğim kadar ezeyim, çalabildiğim kadar çalayım, vurabildiğim kadar vurayım” anlayışı da “ölümlü dünya” anlayışına dayalıdır. *** Türkiye’nin çok seçkin üç evladı arka arkaya öldü: Önce Prof. Rona Aybay’ı kaybettik. 87 yaşında. Ağabeyimle aynı yaştaydı. Sonra Ahmet Say bizi yalnız bıraktı. 87 yaşında. En sonra da Sami Karaören aramızdan ayrıldı. 98 yaşında. *** Belki de dört kişilik bir ailede büyüdüğüm için farklı zamanlarda da olsa, üçlü ölümler beni çok etkiler: Sırasıyla ağabeyim Engin Kongar. 1956’da, 21 yaşında. İki yıl sonra hemen hemen aynı günde babam İhsan Kongar. 1958’de, 57 yaşında. En sonra da annem Mesude Kongar. 1974’te, 70 yaşında. *** Beni yalnız bırakan çok yakın ve çok değerli üç arkadaşım: Önce Prof. Erdal İnönü. 2007’de, 81 yaşında. Üç yıl sonra Şakir Eczacıbaşı. 2010’da, 81 yaşında. Birkaç ay sonra da İlhan Selçuk. 2010’da, 85 yaşında. *** Dostum olan üç yazar: Önce Aziz Nesin. 1995’te, 80 yaşında. Sonra, Melih Cevdet Anday. 2002’de, 87 yaşında. En sonra, Refik Erduran. 2017’de, 89 yaşında. *** Art arda gelen son ölümler, beni yine yürekten sarstı: Pek çok kitabı olan yakın dostum sevgili Rona Aybay, Bosna-Hersek İnsan Hakları Mahkemesi’nin kurulduğu 1996’dan kapandığı 2003’e kadar Avrupa Konseyi tarafından seçilmiş uluslararası yargıçlık görevi yaptı. 12 Eylül yönetimi tarafından 1402’lik olarak üniversiteden atılmış, buna karşı yürüttüğü davayı kazanarak benim gibi istifa edenler dahil, herkesin görevine geri dönmesini sağlamıştı. Jürilerde birlikte çok çalıştık. Son kitabımızla ilgili olarak yine birkaç gün önce hastaneden bilgi sormuş ve yardımını görmüştüm. Ahmet Say, babamın arkadaşı öğretmen Fazıl Say’ın oğlu, ünlü sanatçı, besteci, icracı Fazıl Say’ın babasıydı. Tanışıklığımız Ankara’ya Türkiye Yazıları Dergisi’ni çıkardığı günlere dayanıyordu. Türkiye’nin Toplumsal Yapısı adlı kitabım yayımlandığında birkaç sayıyı, bu kitabımın eleştirisine ve benim yanıtlarıma ayırmıştı. Ünlü Zafer Pasajı’nda Remzi İnanç’ın kitabevinde görüşür, tartışırdık. Büyük eseri Müzik Ansiklopedisi hâlâ kütüphanemin baş köşesindedir. Sami Karaören, benim “Kültür Üzerine” adlı kitabımı o zamanlar adı “Çağdaş Yayınları” olan Cumhuriyet Gazetesi’nin yayınevinde bastıran bir büyüğümdür. Müthiş bir belleği vardı ve yemeklerde ezberinden okuduğu şiirlerle sohbeti renklendirirdi. Tam bir kültür insanı, tam bir Atatürkçü ve öz Türkçe âşığı bir yazardı. İlhan Selçuk’un çok yakın arkadaşıydı. *** Yarın, Zülâl Kalkandelen ile birlikte yıllarca çalışarak yazdığımız DEVRİMİN VE KARŞI DEVRİMİN YÜZ YILI adlı kitabımızın Beşiktaş Beltaş Kitap Kafe’de saat 12’de söyleşi ve imza günü var. Sevgili ve değerli okurlarımızı beklerim.",https://www.cumhuriyet.com.tr/yazarlar/emre-kongar/uc-olum-1935394
Emre Kongar,"Soygun, adaletsizlik ve zorbalık=açlık (Çare: Sandık!)",02 Haziran 2022 Perşembe,"Dün Cumhuriyet Gazetesi’nin manşeti şöyleydi: “Seçim öncesi devreye giren ‘Saray Adaleti’ vicdanları yaralayan kararlara imza attı İŞTE AKP HUKUKU” *** Birgün Gazetesi’nin manşeti şöyleydi: “AKP ADALETİ İktidar siyasi bir aparata dönüştürdüğü yargı sopasıyla muhalefete gözdağı verirken çıkan skandal kararlar ise vicdanları sızlatıyor.” *** Sözcü Gazetesi’nin manşeti şöyleydi: “AKP yandaşına az ceza, CHP’liye daha fazla ceza BU MU ADALET DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Lince 2 Yıl 1 Ay Ceza Tweete 4 Yıl 11 Ay Ceza” *** Karar Gazetesi’nin manşeti şöyleydi: “ADALET SINAVI Tweet Atan Hapishaneye Yumruk Atan Evine.” *** Sevgili okurlarım, aynı gazeteler, yine birinci sayfalarında ya da internet portallarında doğalgaza, elektriğe, benzine, mazota ve bazı temel tüketim mallarına getirilen zam haberlerini veriyorlardı. Soygun arttıkça, adaletsizlik de yükseliyor, baskı da yoğunlaşıyordu. Dünkü olayların en başında da “Gezi Parkı Direnişi”nin dokuzuncu yıldönümünde anma yapmak isteyen “Taksim Dayanışması” açıklamasına karşı uygulanan şiddet ve baskı vardı. Siyasal gündemin başına da sosyal medyaya getirilen sansür yasası ve Kılıçdaroğlu’nun konuşmasını canlı yayımlayan kanallara RTÜK tarafından verilen cezalar yerleşmişti. *** Ciddi gazeteler, Türkiye’de adaletin çöküşünü ve zamların simgelediği ekonomik soygunu, manşetlerine taşımışlardı. Esas olarak, Kemal Kılıçdaroğlu’na yapılan linç girişimine verilen küçük bir ceza ile, Canan Kaftancıoğlu’nun bir tweet’inden dolayı hapse yollanması arasındaki çelişki vurgulanıyordu. Bu adaletsizlik, ülkenin tüm kaynaklarını tüketen bir soygun ekonomisinin sonucunda zorunlu olarak ortaya çıkmıştı: Çünkü bağımsız bir adalet erkinin bulunduğu bir toplumda soygun ekonomisini gerçekleştirmek, milli geliri güya ihaleler yoluyla (üstelik betona gömerek) oligarşiye aktarmak olanaklı olamazdı. Adaletin siyasal iktidarın emrine alındığı uzun yıllar boyunca süren sömürü ve hortum yoluyla kaynaklar tükenince, enflasyon fırladı, zamlar sıçradı, halk açlığa mahkûm edildi. Bu sürecin sonunda oluşacak olan toplumsal, ekonomik, kültürel ve siyasal tepkileri önlemek için de baskı arttırıldı... Muhalefetin, medyanın, halkın sesini kısmak için zorbalık başladı, adaletsizlik son haddine vardırıldı. *** Bu soygunun yol açtığı adaletsizlik ve baskı sonunda ortaya çıkan açlık denklemini, bu iktidarın gerçekleştirdiği “Şahsım Devleti” kurdu. Dolayısıyla, bu denklemin bozulması bu iktidardan ve bu iktidarın kurduğu “Şahsım Devleti” rejiminden kurtulmakla olanaklı olacaktır. Bunun için de önümüzdeki seçimlerde sandığa gitmek: Bu rejime, bu iktidara karşı... Demokrasi için, özgürlük için, adalet için, aş ve iş için... “Şahsım Devletinin” adayına karşı, “Demokratik Rejimi” savunan adaya oy vermek gerekmektedir. Bu da ancak, kendisine saygı duyan herkesin, haysiyetine ve oyuna sahip çıkmasıyla, sandığa giderek varlığını, gücünü ispatlamasıyla olanaklıdır.",https://www.cumhuriyet.com.tr/yazarlar/emre-kongar/soygun-adaletsizlik-ve-zorbalikaclik-care-sandik-1942548
Emre Kongar,Nüfus ithalatı ile toplumu dönüştürmek,19 Nisan 2022 Salı,"Her toplumun yapısı, ırk, milliyet, din, mezhep, üretim biçimi, mülkiyet yapısı, teknoloji, ekonomik düzey, eğitim ve kültür ile, bütün bu teknolojik ve ideolojik etkileşimlerin kesiştiği ve somutlaştığı siyasal rejim ile belirlenir. Dolayısıyla, bir toplumun yapısı, onun siyasal rejimi, dini, mezhebi, ırkı, milliyeti, kullandığı üretim biçimini, üretim biçimi belirleyen mülkiyet yapısı ve/veya kullanılan teknoloji değiştiğinde değişir ve yeni bir nitelik kazanır. Bu değişim, kimi zamanlar, devletler/toplumlar arasındaki bölüşüm savaşlarının sonuçlarına göre belirlenir. Kimi zaman da bu değişmeler, o toplumu sömüren daha güçlü ülkeler yani emperyalistler tarafından da dikte edilir. İç dinamikleriyle gelişemeyen bazı ülkeler haritadan silinir, bazı ülkeler harita üzerinde, sınırları cetvellerle çizilerek yaratılır, bazı ülkeler de sıcak ya da soğuk bağımsızlık savaşlarını kaybeder, kendilerini sömürenlerin uydusu olurlar. Ama elbette, siyaset ve siyasal iktidar, belli zamanlarda, belli koşullar altında, örneğin savaş ve devrim zamanlarında doğrudan belirleyici de olabilir. *** DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bu topraklar, yukarıda kısaca özetlediğim, tarihin uzun ve kısa erimli süreçlerinin tümüne tanık olmuştur: Orta Asya steplerinden yola çıkanlar, yolda din değişmeleri yaşamışlar, Yakındoğu’da göçebelikten yerleşik kültüre geçmişler, Anadolu’da ve Rumeli’de dünya egemeni bir imparatorluk kurmuşlar, ama sonra, teknolojik gelişmeleri izleyemedikleri için, bu egemenliklerini başka ülkelere kaptırmışlar, sonunda devletleri yıkılmış, işgal edilmiş, çökertilmiş ve nihayet bir Bağımsızlık Savaşı ile bugünkü Türkiye’yi meydana getirmişlerdir. Yine bu topraklar, Tarım Dönemi’nde kalmış, sömürülmüş, yenilmiş, yıkılmış bir devletin kalıntılarının, Mustafa Kemal Atatürk’ün kurduğu Cumhuriyet ve gerçekleştirdiği devrimler sayesinde, 15 yılda, insanlığın dört yüz yılda gerçekleştirdiği Endüstri Dönemi’ne sıçratılması gibi mucizevi bir dönüşümü de yaşamıştır. *** Elbette böyle bir toplumbilimsel, ekonomik, tarihsel ve siyasal “sıçrama” sorunsuz olamazdı. Nitekim, teknoloji-ideoloji çelişkisi, siyasete de yansıyarak, yeni Cumhuriyetin, “Demokratik, Laik ve Sosyal Hukuk Devleti”ne dönüşmesi konusunda pek çok sorun ve engelle karşılaşmasına yol açtı. Sonuçta toplum, tam çağdaş bir “Demokratik, Laik ve Sosyal Hukuk Devleti”ne dönüşmek üzere kritik bir eşiğe ulaşmışken... Bu değerleri temsil ettiğini iddia ederek seçmenlerin bazılarını ve bazıları kamuoyu lideri olan “kullanışlı aptalları” ikna eden ama esas olarak tarikat ve cemaatlerin temsilcisi olan bir parti ve lider iktidara geldi. Erdoğan/AKP iktidarı, toplumun bütün Özgürlükçü, Eşitlikçi, Bağımsızlıkçı, Demokratik, Laik, Sosyal Devlet ve Hukuk Devleti birikimlerini yok sayarak onu tarihteki geri kalmış yerine döndürmek/dönüştürmek için kollarını sıvadı. Bunun için önce, karşısındaki bütün resmi ve özel, toplumsal, siyasal, ekonomik, ideolojik, Demokratik Cumhuriyetçi birikimleri ve örgütlenmeleri etkisizleştirdi. Daha sonra yargıya el koyarak, Anayasaya ve yasalara aykırı uygulamalarla, iktidarını otoriterleştirerek sürdürdü. Fakat toplumun Özgürlükçü, Bağımsızlıkçı, Eşitlikçi, Demokratik, Laik ve Sosyal Hukuk Devleti birikimi, iktidarın bu birikimi yok sayan bütün bu dönüştürme çabalarına karşı direndi ve direniyor. *** Tam bu noktada, Türkiye’nin Özgürlükçü, Bağımsızlıkçı, Eşitlikçi, Demokratik, Laik ve Sosyal Hukuk Devleti birikiminden rahatsız olan emperyalistlerle, toplum kaynaklarını kendi çıkarları için sömüren iktidarın işbirliği gündeme geldi: Ülke, emperyalizmin saldırıları ile yerlerinden yurtlarından göçe zorlanan felaketzedelerin sığınağı haline getirildi. İşte iktidar şimdi toplam nüfusun yüzde onu gibi kritik bir orana erişen bu felaketzede sığınmacıların varlığını, çeşitli yöntemlerle: 1) İçeride, toplumun bütün dengelerini değiştirmek, mevcut yapısını ve iç barışını bozmak pahasına, gerideki bir noktaya dönüştürmek hedefine uygun olarak... 2) Dışarıda emperyalistlerle pazarlık etmek için... 3) Ve otoriter yönetimini güçlendirerek sürdürmek amacıyla... Kullanmaya çalışıyor. *** Tarih, toplum ve siyaset böyle hataları affetmez!",https://www.cumhuriyet.com.tr/yazarlar/emre-kongar/nufus-ithalati-ile-toplumu-donusturmek-1927228
Emre Kongar,İslam niçin geri kaldı 1: Merdan Yanardağ’ın kitabı,26 Nisan 2022 Salı,"Değerli okurlarım, insanlığın bugün eriştiği Eşit Temel Hak ve Özgürlükler döneminde, din ya da mezhep kimlikleri siyasetinin, eşitliğin ve demokrasinin altlarını oyduğu kesin olarak anlaşılmıştır. Peki Batı, Aydınlanma ile kilisenin egemenliğinden kurtulup ideolojik ve teknolojik ilerleme ve gelişmenin liderliğini ele geçirirken Doğu neden geride kalmıştır? İşte bu kısa yazı dizisinde, bu soruyu yanıtlamamıza yardımcı olacak bazı önemli kitapları tanıtacağım. *** İlk ele alacağım kitap, en son yayımlanan çalışma: Merdan Yanardağ’ın Kırmızı Kedi Yayınevi tarafından yayımlanan “İÇTİHAD KAPISI, İslam Dünyasının Süren Ortaçağı” adlı eseri. Kitabın en önemli özelliği, İslam dininin insanlığın tarihsel değişme ve gelişmesi bağlamında ele alınması. Bir başka deyişle Yanardağ, İslam Dinini sadece inanç bağlamında değil, uygarlık tarihi içinde, Devlet-Siyaset-İdeoloji-Eğitim-Din ilişkileri çerçevesinde ele almış. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** Yanardağ, İslam Dininin insanlığın değişme ve gelişme çizgisine neden ve nasıl kapandığını inceleyerek, bugünkü İslam Devletlerinin (Diktatörlüklerinin) geri kalmışlıklarının sebeplerini açığa çıkarıyor: Ele aldığı dönem, “İçtihad Kapısını kapatan” İmam Gazali’nin keşfedildiği Büyük Selçuklu İmparatorluğu’nun, Melikşah ve Nizam’ül Mülk dönemidir. Yanardağ’ın şu satırları, İslam dinini durağanlığa mahkûm eden kırılma noktasını doğru teşhis eden bir nitelik taşımaktadır: “Bir din tarım toplumu olan Selçuklular, Asyatik özellikler taşıyan merkezi feodal bir imparatorluktu. Dolayısıyla, yukarda da incelediğimiz gibi, Siyasetname’de farklı kültürlerden, inançlardan ve etnik köklerden gelen halkların bir arada tutulması ve uyum içinde yönetilmesi, temel sorunu oluşturuyordu.” (s.155) “Bu nedenle Nizam’ül-Mülk, farklı kültürlerden gelen toplumu bir arada tutacak temel etkeni din olarak saptamış ve dini ‘devletini ikiz kardeşi’ olarak tanımlamıştı. Dolayısıyla bu alandaki (inanç dünyasındaki/ortamındaki) fikri kargaşayı, mezhep kavgalarını ve felsefi çatışmaları gidermek ya da bastırmak için, deyim uygunsa, resmi bir din ve hukuk (fıkıh) anlayışı oluşturmaya yönelmişti. Yukarda da incelediğimiz gibi, bu amaçla Sünni İslam’ın Eş’ari geleneğini derinleştirerek, Şâfiî fıkıhını resmi ideoloji olarak kurumsallaştırmaya çalışmış, bu amaçla Nizamiye Medreseleri’ni kurmuş, başına da İmam Gazali’yi getirmişti.” (s.155) Dönem, Dört Halife döneminden, Emevilerden, Endülüs Emevilerinden ve Abbasilerden sonra, Osmanlı’nın öncülü olan ve yarı laik olarak kurulmuş olma niteliği taşıyan Selçuklu İmparatorluğu döneminde, yeniden “din-devlet” eşitliğinin kurulduğu ve bunun inşatının da medreselerde yani eğitimde arandığı, hem eğitimin hem de dinin bunları değişmeye kapatan İmam Gazali’ye emanet edildiği dönemdir. Yanardağ, İslam’ın bu serüvenini anlatırken hem Mu’tezile-Eşari rekabetine, hem Doğu ve Batı kültürleri arasındaki ilişkilere, hem de bir yandan Farabi’ye, İbn Rüşd’e, öte yandan Machiavelli’den, Marx’tan Althusser’e kadar uzanan son derece zengin ve karşılaştırmalı olduğu için de çok yararlı bir metin oluşturmuş. *** Şu satırları, İmam Gazali’nin neden değişme ve gelişmenin kapısını kapattığını net olarak vurguluyor: “Nizam’ül-Mülk... kendisine destek olacak, dönemin ihtiyacı olan İslami yorumu üretecek ve daha da önemlisi bir teorisyen olarak yeni bir dönemin kapılarını açacak İmam Gazali’yi keşfedecekti.” (s. 222) İmam Gazali, günümüzdeki İslam Devletlerinin (Diktatörlüklerinin) geri kalmışlıklarının kapısını, “İçtihad Kapısını kapatarak” açmıştı. Mutlaka okunması gereken bir kitap!",https://www.cumhuriyet.com.tr/yazarlar/emre-kongar/islam-nicin-geri-kaldi-1-merdan-yanardagin-kitabi-1929802
Emre Kongar,"‘Sığınmacılık’, ‘SANES’ ve ‘OBİT’",21 Nisan 2022 Perşembe,"ABD’nin Suriye’ye saldırısından en çok zarar gören ülke Türkiye’dir. “En kısa zamanda Şam’a gidecek... Emevi Camisi’nde namazımızı da kılacağız” diyerek girişilen yanlış savaşın büyük maliyeti şöyle: Pek çok vatan evladı şehit oldu. Milyarlarca lira harcandı. Güney sınırlarımızın güvenliği yok edildi. Hemen sınırımızda Türkiye’nin “terörist” olarak nitelediği, Kürt siyasal oluşumları meydana geldi. Kafa kesmekle övünen teröristler ülkede cirit atmaya başladı. Suriyelilerle birlikte, Afganlar, Pakistanlılar ve Afrikalılar da geldi. Ülkemiz, AB tarafından, nüfusun yüzde onuna kadar erişen “sığınmacıların depolandığı” bir ülke haline getirildi. Bunun karşılığında birkaç milyar Avro verildi (ama Türkiye, sığınmacılar için bugüne kadar 100 milyardan çok daha fazla masraf yaptı). DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İktidar, “mülteci” statüsü verilmeyen bu “sığınmacıların” bir kısmına kendi vatandaşlarına tanımadığı mali olanaklar, eğitim ve sağlık imtiyazları tanıdı. Bu sığınmacıların bir bölümü, vatandaşlık verilerek seçmen de yapıldı. Sonuçta, sığınmacılar yoluyla, Türkiye’nin toplumsal, siyasal, ekonomik, kültürel yapısı değiştiriliyor, devlet ve toplum yapısı bozuluyor ve yozlaştırılıyor. *** Dr. Nazlı Şenses Özcan, “Düzensiz Göç Üzerine Bir İnceleme” adlı makalesinde “Sığınmacı” tanımını şöyle yapıyor: “Sığınmacı (asylum seeker) terimi ise genellikle, mülteci statüsü almak isteyen, bu sebeple başvuruda bulunmuş ancak başvuruları devlet veya BMMYK tarafından henüz sonuçlandırılmamış kişileri ifade etmek için kullanılır.” *** Birleşmiş Milletler Mülteci Örgütü Türkiye’nin “sığınmacılar” konusundaki rolünü şöyle açıklıyor: “Yabancılar ve Uluslararası Koruma Kanunu, 11 Nisan 2014’te yürürlüğe girmiştir. Kanun, Türkiye’deki tüm yabancılara ilişkin işlemlerden sorumlu olarak Göç İdaresi Genel Müdürlüğü’nü kurmuştur. Türkiye, Geçici Koruma Yönetmeliği’ni 22 Ekim 2014 tarihinde kabul etmiştir.” *** PEKİ, “SANES” NEDİR, DUYDUNUZ MU? Müyesser Yıldız, 15 Nisan 2022’de “SANES”in ne olduğunu yazdı: “Biz ABD Dışişleri Bakanlığı’nın Suriye ile ilgili hazırladığı 79 sayfalık rapora baktık. ÖSO başta olmak üzere diğer gruplar üzerinden Türkiye’ye yöneltilen suçlamaların haddi hesabı yok. Buna karşılık YPG/PYD’nin kılıf örgütü sözde Suriye Demokratik Güçleri’ni övgüde neredeyse sınır tanınmamış. En dikkat çekici olan ise tam 15 kez ‘SANES’ denilmesi. Açılımı mı? ‘Self Administration for North and East Syria’, yani ‘Kuzey ve Doğu Suriye Özerk Yönetimi’!..” *** CHP, iktidara geldiğinde bu sorunu iki yıl içinde çözeceğini, sığınmacıları barış ve güvenlik içinde gönüllü olarak ülkelerine geri göndereceğini ilan etti. İşte bu noktada, Ortadoğu Barış ve İşbirliği Teşkilatı, OBİT gündeme gelmektedir. CHP “İkinci Yüzyıla Çağrı Beyannamesi”ndeki 13. maddede şöyle diyor: “Akılcı, barışçıl ve gerçekçilikten sapmayan, uluslararası hukuka ve meşruiyete önem veren bir dış politika izlenecektir. Ayrıca, bölge merkezli dış politika yaklaşımından yola çıkarak, kurucu üyelerinin İran, Irak, Suriye ve Türkiye’nin olacağı ve bölgemizde huzur, barış ve istikrar oluşturmayı hedefleyen ‘Ortadoğu Barış ve İşbirliği Teşkilatı’ (OBİT) kurulacaktır.” *** CHP’nin bu yaklaşımına karşı iktidar, “Biz sığınmacıları geri yollamayacağız” diye cevap verdi... Ama birdenbire, halkın tepkisini gördü... Ve müthiş bir hızla çark ederek söylemini değiştirdi: “Sığınmacılar, huzurlu ortam sağlanınca kendileri dönecektir” deyiverdi. Böylece iktidar, dış politikada da CHP’nin dümen suyuna girmiş oldu.",https://www.cumhuriyet.com.tr/yazarlar/emre-kongar/siginmacilik-sanes-ve-obit-1928043
Emre Kongar,Can Atalay: Savunmaya devam - 5,05 Mayıs 2022 Perşembe,"“Dünyanın her yerinde mekân önemlidir: Muhalefetin itiraz seslerini kent merkezinden sürme çabasında AKP yalnız değil. Olmuş ve olan tüm neoliberal liderler muhalefeti kent merkezinden sürmek istiyor... (Mayıs’ın) 28’inde taşeron işçi ve kollukla üzerimize saldırıldığında, 30’undaki şafak baskınında, 31 Mayıs; 31 Mayıs’tan ölü çıkmaması şanstır. 31 Mayıs akşamı itibarıyla her bir kent yurttaşı, kent meydanına itiraza geldi. Türkiye tarihinde bu kadar farklı toplumsal kesimin yan yana gelip kardeşleştiği başka bir örnek yoktur... AKP iktidarı, neoliberal iktidarların biricik örneği değil. Hepsi kendi yurttaşlarına ve insanların ortak kazanımlarına zarar veriyorlar. AKP bunun özel bir örneği çünkü dinbaz: Kapitalizmin değersizliğini dinbazlığın içinden geçirmeye çalışan neoliberal bir otoriteryenlik.” DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** “Gezi kurucudur: Demokrasinin nasıl bir şey olması gerektiğine ilişkin somut bir işarettir. Gezi bugün parayı esas alan sermayenin biricik değer olarak saptandığı dünyaya karşı başka bir dünyanın olduğunu gösteren bir kurucudur... Gezinin 1. gününde kafa travması ne kadar biliyor musunuz? Kimse bilmiyor. TTB’nin erken tarihli açıklamasına göre 1500’ün üstünde. Ense köklerine, kafaya atılan atışların sonucu. İnsanlar bunu göze alarak geldiler. Göz kayıplarının çoğu ilk iki günde oldu. İnsanlar bunu göze alarak geldi...” *** “Ben ne olursa olsun ‘Zap’a Köprü’ diyenlerin haklı olduğunu düşünüyorum. Akkuyu. Nükleer enerji Türkiye’ye yapılan en büyük kötülüklerden biri. Bergama. Bergama’da köylülerin direnişi suçlanabilir mi?.. Türkiye’deki avukatlık geleneğimiz, Türkiye’nin yüz aklarından biridir. Tahir Elçi, dört ayaklı minareye zarar vermeyin derken bir kurşunla öldürülmüştür... Biz para kazanmak için değil, doğru bildiğimizi yapmak, toplumsal mücadelelere katkıda bulunmak için avukatlık yapıyoruz. 1908’in o sloganı gibi, istibdadın karşısına dikilen milyonlar gibi: Eşitlik, özgürlük, kardeşlik ve adalet!... Meselenin muhatabı olmamasına rağmen, kendisini muhatap haline getirmiş bir hükümete, seçilmiş olması, hukuka aykırı, anayasaya aykırı davranma, hukuku bir araç haline getirme, insanlığın yüzyıllar içinde elde ettiği kazanımları çiğneme hakkı vermez...” *** “2013’ün o yazında ‘Hükümet istifa’ sloganı herkese anasının ak sütü gibi helaldir! ‘Hükümet istifa’ sloganı, Türkiye’deki her siyasi görüşün, her dili konuşan insanların kardeşleşmesi oldu. Bu slogan ‘anayasal düzeni cebirle değiştirmek’ değildir. Dediğim gibi demokrasi bir bütündür, bölünemez. İddianamede ‘Anayasal düzene şirk koşmak’ diyor. Şirk koşmak, ticaret hukukunun, ceza ya da anayasal hukukun bir kavramı değildir. Şirk koşmak dini bir kavramdır... Gezi Direnişi’ni Taksim Dayanışması’na sıkıştırmak mümkün mü? Değil! Taksim Dayanışması hiçbir şiddet çağrısı yapmadan tercümanlık vazifesi yaptı. Milyonlarca insanın sokağa çıktığı hali Taksim Dayanışması’na sıkıştıramayız!...” *** “Ben 2013 Haziranı itibarıyla Mısır’da şeriatçı Mursi ile darbeci Sisi arasında tercih yapmak zorunda mıyım? Mısır’da da Tunus’ta da ne şeriatçılardan ne darbecilerden yana değiliz... Biz üçüncü tarafız: Demokrasiden, eşitlikten tarafız... Gezi Direnişi antifaşisttir; Gezi emperyalizme karşıdır. Hiçbir yabancı oyunu ile, ‘komplo’ ile, izah edilemez... 1960’ta 6. Filo’yu kıble alıp namaz kılanlar bize antiemperyalizmi anlatamaz!... GEZİ, insanın kendi kaderini eline alma iradesi, kararlılığıdır. GEZİ, bu memleketin eşitlik, özgürlük ve adalet umududur!” *** Avukatlık mesleğinin onurunu anlatan, GEZİ DİRENİŞİ’ni sadece yerel değil, evrensel ölçütlere göre de doğru değerlendiren ve bugünlere bile ışık tutan bir savunma yapmış Can Atalay. Arşivlenmeli!",https://www.cumhuriyet.com.tr/yazarlar/emre-kongar/can-atalay-savunmaya-devam-5-1932730
Emre Kongar,"Can Atalay kimdir, ne dedi?",03 Mayıs 2022 Salı,"Üç adanmışlığı var Can Atalay’ın: 1) Temel hak ve özgürlükler... 2) Kamu yararı... 3) Hukuk Devleti. Onu tanımlamak için, “Kendisini, temel hak ve özgürlüklerle kamu yararlarını savunmaya adamış bir hukuk insanı” diyebiliriz. Bugün onun GEZİ DİRENİŞİ davasında SANIK ve AVUKAT olarak yaptığı savunmanın birinci bölümünden bazı noktaları alıntılıyorum. Böylece “Can Atalay’dan Bir Demokrasi Dersi” ile, hem haksız ve hukuksuz olarak hapis yatanlara unutulmadıklarını anımsatmaya hem de içerdeki ve dışardaki okurlarımın bayramlarını kutlamaya çalışıyorum. *** “Bu iddianame esas olarak Türkiye tarihinin, topraklarının en onurlu toplumsal olaylarından birini karalama çabasının en güncel örneği... DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Anayasal düzenden bahsederken herkesin izin almaksızın gösteri düzenlemekten, konut hakkından, sağlıklı çevre hakkından, sosyal güvenlik hakkından bahsetmeyecek miyiz? Mücella Yapıcı’nın neredeyse tüm ömrü kültür ve tabiat varlıklarını korumakla geçti. İddianame eksiktir, yamalı bohçadır, esaslı bir yöntem sorununa sahiptir... Burada toplumsal hayata müdahale için yargının araçlaştırılmasını izliyoruz... O günden beri 2911 ihlal edildi mi? Suçun nitelikli halleri oluştu mu? Oluşmadı! Çünkü yapılan inşaat yasak! İmar planına aykırı! *** Biz konuşabiliriz ama devlet güçleri, ağırlaştırılmış müebbetle yargılanan insanlara yanlış bilgi vererek ‘Biz Fethullahçı çeteye mensup hâkimlerin, savcıların dinleme kararlarıyla ilgili yeniden kıymetlendirme yaptık’ diyerek açıklama yapamaz... Bu dosyadaki ilk işlem İstanbul’da başlamıyor: İçişleri Bakanlığı Emniyet Genel Müdürlüğü Kaçakçılık ve Organize Suçlarla Mücadele Daire Başkanı 1. Sınıf Emniyet Müdürü Mehmet Yeşilkaya’nın İstanbul İl Emniyet Müdürlüğü Organize Suçlarla Mücadele Şube Müdürlüğü’ne 5 Haziran 2013’te ‘Gezi Parkı Olayları’ konulu bir yazı yazıyor. Yazı İstanbul Emniyet Müdürlüğü’nde Nazmi Ardıç tarafından karşılanıyor. Bu Fethullahçı çetenin en örgütlü olduğu iki yerden biri. İddianamenin özeti, imzasız Fethullahçı çete ve AKP işbirliği ile hazırlanmış bir rapordur! *** 2010’da, ceza yargılamasında Fethullahçı çetenin önündeki son engel kaldırıldıktan sonra gözümüzün önünde idari yargı çöküyor. Nükleere karşı çıkmak bir suç olarak nitelendirilebilir mi Hâkim Bey?.. Bakanlıkların çeşitli fonlar kullanmalarına rağmen (Savcı) fon kullanımını suçlaştırıyor. Fon kullanımı suç değil. Ama diyor ki: Gezi fonlarla finanse edilmiştir. Yalan! Tek bir kör kuruşun benim ya da Tayfun Kahraman’ın ya da Mücella Yapıcı’nın cebine girdiğinin delili yok... Kuzey Ormanları’na, AKM’ye sahip çıkışımız suç olabilir mi? Türkiye’nin kamu kaynaklarının, bir insanın hırsları nedeniyle kaderine terk edilip yıkılmasına karşı çıkmak suç mu?.. Vapurlara sahip çıkmak suç olabilir mi? Demokrasi dediğimiz şey sadece sandık olabilir mi?.. Dava açarak, imza toplayarak, dilekçe yazıp, telefonla, görüşmeyle, sokakta itiraz ederek devlet yönetimine katılmaya çalışıyoruz. *** Sayın heyet, Gezi Direnişi esas olarak iki ana kavramla özetlenebilir. Gezi Direnişi kurucu bir iradedir. Demokrasinin yeniden kurulmasının, nasıl olması gerektiğinin bir iradesidir. Gezi Direnişi bir itiraz hareketidir. Anayasal hakkı kullanarak itiraz hareketidir. Taksim neden önemlidir? Taksim, İstanbul’un daha doğrusu Türkiye’nin meydanıdır. Emek ve Cumhuriyet Meydanı’dır. Resmi adı önemlidir. İnsanlar sevinçlerini, üzüntülerini Türkiye’nin meydanında yapmak isterler. *** Tarihte, bir aile adına tüm milletin iradesine el koymuş olan bir kişinin iktidarına karşı, Cumhuriyet kurulmuştu. Bugün de tek bir şahsın iktidarına karşı, yeniden Demokratik, Laik ve Sosyal Hukuk Devleti’nin kurulması mücadelesi yapılıyor.",https://www.cumhuriyet.com.tr/yazarlar/emre-kongar/can-atalay-kimdir-ne-dedi-1932042
Emre Kongar,Sadaka devletinin önemi: yine ‘bilişsel tutarlılık’,15 Nisan 2022 Cuma,"Erdoğan/AKP iktidarının, Parlamenter Demokrasinin dayandığı “Demokratik, Laik ve Sosyal Hukuk Devletini” çökertme uygulamalarının temelinde yatan en önemli başarısı(!) hiç kuşkusuz yargının emir altına alınmasıdır. Bu “başarının(!)” seçmen nezdinde devam edebilmesinin önkoşulu da “Sosyal Devletin” “Sadaka Devletine” dönüştürülmüş olmasında yatıyor gibi görünüyor. Önce Sosyal Devlet ve Sadaka Devleti kavramlarına bakalım. *** Sosyal Devlet, ekonomik ve toplumsal yönden yurttaşlarının tümüyle, yaşam düzeyi, sağlık, eğitim ve sosyal güvenlik gibi hayati konularda, gereken bütün önlemleri alan devlet demektir. Esası, bütün vatandaşların, fırsat eşitliği ve Sosyal Adalet ilkeleri bağlamında temel hizmetlerden (olanaklı ise ücretsiz) yararlandırılmalarıdır. Yaşamın bütün aşamalarında herkesin özellikle sağlık, eğitim, çalışma, barınma, sosyal güvenlik gibi hizmetlere erişim bakımından eşit fırsatlara ve olanaklara sahip olmalarına ve Sosyal Adalet’in sağlanması için bu eşitliğin yaşamın bütün alanlarında devam ettirilmesine dayanır. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Anayasanın 2. ve 60. maddeleri yo¨nu¨nden de “Sosyal hukuk devleti, gu¨c¸su¨zleri gu¨c¸lu¨ler kars¸ısında koruyarak gerc¸ek es¸itligˆi yani, sosyal adaleti ve toplumsal dengeyi sagˆlamakla yu¨ku¨mlu¨ devlet” demektir. Sadaka Devleti ise devlet eliyle soyularak iyice yoksullaştırılmış olan halkın, sadece parti ve lider bağlılığı/sadakati ilkesine göre sadakaya (ianeye-hibeye-karşılıksız yardıma) bağlanmasıdır. Esası bir lidere veya bir siyasal partiye sadakate (bağlılığa) ve bu sadakatin, kişinin eylem ve söylemleriyle dışavurumuna yani açıkça ilanına dayanır. Şimdi sıra “Bilişsel Tutarsızlık” veya “Bilişsel Tutarlılık” ilkesine geldi. *** Bilişsel tutarlılık veya bilişsel tutarsızlık, inançlar ile tutum ve davranışlar arasındaki ilişkiyi ya da çelişkiyi vurgulayan bir kavramdır. İnançlarla tutum ve davranışlarımız arasındaki ilişki bakımından iki yönlü çalışır: 1) İnsanlara karşı olan sevgi, saygı, güven gibi olumlu duygularımızın oluşturduğu inançlarımız bağlamında, bunlarla çelişkili olan ufak tefek olumsuz tutum ve davranışları görmeyiz, görsek de algılamayız, algılasak da inançlarımıza veya duygularımıza uygun olarak yorumlarız. 2) Bir kişiye sahip olduğumuz sevgi, saygı, güven gibi olumlu duygu ve inançlarımıza aykırı olan tutum ve davranışlar hakkındaki gözlemlerimiz zaman içinde kritik bir birikime erişince, inançlarımızı etkiler ve ona karşı duyduğumuz güven, sevgi saygı kaybolunca da ne yapsa artık bizi inandıramaz. Bir kişiye inanmanın güvenmenin temel mekanizması, “Bilişsel Tutarlılık” denilen bir mekanizmadır: Eğer bir kişiyi, çok seviyorsak, sayıyorsak, ona çok güveniyorsak, onun söylediği yalanları da görmeyiz, görsek de algılamayız, algılasak da bu davranışını haklı kılan gerekçeler uydururuz... Ne zamana kadar? Ona karşı duyduğumuz sevgi, saygı ve bu sevgi ve saygının yol açtığı güven duygusu yok olana kadar. Seçmenlerin, taraftarların, takipçilerin, destekçilerin güvenlerinin bittiği, artık aldatılamayacakları nokta insanların güvenlerinin birden çok kez sarsıldığı, yani sürekli olarak kandırıldıkları, aldatıldıkları ve zarara uğratıldıkları noktadır. Liderine güvenerek sürekli zarar gören, sürekli ziyan eden hiçbir insan ona artık inanmaz güvenemez... Bu nedenle, siyasal açıdan halkını uzun dönemde sürekli aldatan, sonunda yoksulluğa mahkûm eden hiçbir siyasal lider, inandırıcılığını ve kendisine duyulan güveni sürdüremez. Güven bir kez kaybolunca da “Bilişsel Tutarlılık” tam tersine işlemeye başlar ve artık liderin söylediği ve yaptığı hiçbir şeye inanılmaz olur. *** İşte tam bu noktada, devlet tarafından soyularak açlığa mahkûm edilmiş olan seçmenin tutum ve davranışları, iktidar tarafından “Sosyal Devlet” yerine geçirilmiş olan “Sadaka Devleti” tarafından etkilenmeye çalışılmaktadır: İktidar, açlığa mahkûm ettiği seçmeni, onun bütün tutum ve davranışlarını etkileyen “Sadakata dayalı Sadaka (iane) Devleti” kavramı ile yanında tutmaya çalışmaktadır. Eldeki veriler, seçmen kitlesinin en az üçte birinin (bence yarısına yakınının) “Sadaka Devleti” kapsamında, Erdoğan/AKP/MHP iktidarına sadakat karşılığında, maddi yardım aldığını işaret ediyor. İktidar bir yandan zenginleri daha da zenginleştirirken, açlığa mahkûm ettiği geniş kitlelerde eskiden sahip olduğu seçmen sadakatini de “Sadaka Devleti” kavramını yaygınlaştırarak korumaya çalışıyor. Bu açıdan muhalefetin, gerek vaatlerinde gerekse belediyelerdeki maddi yardımlarda bu sadakati kıracak ve Sadaka Devleti yerine Sosyal Devleti koyacak önlemler alması gerekiyor. İktidarın, belediyelerin bütün maddi olanaklarını kesmeye çalışmasının altında bu konuda onların sahip oldukları hizmet ve maddi destek başarılarını engellemek niyeti yatmaktadır.",https://www.cumhuriyet.com.tr/yazarlar/emre-kongar/sadaka-devletinin-onemi-yine-bilissel-tutarlilik-1925955
Emre Kongar,Enflasyonun gerisindeki süreç,08 Mayıs 2022 Pazar,"Geçen yazımda içerdekileri oralara hapseden sürecin aşamalarını yazmıştım; bugün sıra enflasyonda. Enflasyon, yani mal ve hizmetlerin fiyat artışları, kendiliğinden oluşmaz... Yöneticilerin mali ve ekonomik politikaları sonucunda ortaya çıkar. En büyük zararı da yoksullara, dar ve sabit gelirlilere, emekçilere verir. Çünkü esas olarak geniş kitlelerin gelir ve servetini zorla alır, kendi oligarşisine aktarır. *** Şimdi enflasyonun arkasındaki süreç olarak iktidarın mali ve iktisadi politikalarına bakalım: 1) Ülkemiz enerji bakımında hem dışarıya bağımlıdır hem de enerji sektörü iktidar tarafından, yüksek kâr marjlarıyla çalışan oligarşiye terk edilmiştir. 2) Cumhuriyet döneminde kurulan sanayi tesisleri iktidar tarafından, ithalat rekabeti yoluyla yok edilmiş ve yeni sanayi ve tarım üretim tesisleri de kurulmadığı için, ülkenin mevcut üretim ve ihracat kapasitesi doğrudan ithalata bağımlı hale getirilmiştir. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet 3) Yirmi yıl boyunca iktidar tarafından toplanan vergiler, alınan iç ve dış borçlar, özelleştirme gelirleri, toplam üç buçuk dört trilyon dolar dolayındadır; yani Türkiye’nin dört beş yıllık milli gelirine eşit gibidir. Bu gelir, ülkenin tarım ya da sanayi üretiminin artırılması için yapılan yatırımlara harcanmamış, doğrudan oligarşiye transfer edilmiştir. 4) İktidarın övündüğü yol, köprü, hastane, hava alanı gibi inşaatlar yap-işlet-devret modeli biçimindeki anlaşmalarla, geleceğimizi de ipotek altına alan haksız ve ödeme garantili borçlanmalara dayalı olarak, çok yüksek maliyetlerle, oligarşi tarafından kurulan ulusal ve/veya uluslararası konsorsiyumlara yaptırılmıştır. 5) Artan enflasyonla mücadele ediliyor maskesiyle, din ilkeleri (naslar) ileri sürülerek faiz indirimine gidilmiş, bu politika, yabancı paralar karşısında liranın değerini düşürmüş, fiyatları yükseltmiş, siyasal demeçlerle faizin daha da indirileceği konusunda beklentiler yaratılarak döviz fiyatları iyice artırılmış, ABD Doları, 18 liraya yükseldiğinde ise birdenbire yapılan mali bir operasyonla bir gecede 11-12 liraya düşürülerek oligarşiye büyük spekülatif kazançlar sağlanmıştır. 6) Sonuç olarak Mayıs ayında, TÜİK’in (bastırılmış olarak) açıkladığı enflasyon oranı bile yıllık yüzde 69.97 olmuştur. Aynı yöntemle hesaplama yapan bağımsız araştırmacılar grubu ENAG ise enflasyon oranını yüzde 156.86 olarak açıklamıştır. *** DİSK’in araştırma grubu DİSKAR’ın hesaplamalarına göre mutfaktaki yangını belirleyen gıda enflasyonu, en çok yoksulları vurmuştur: Gıda enflasyonu, ülkede ortalama yüzde 89.1 olarak görünüyor. Ama bu ortalama en yoksul yüzde 20’lik gelir grubunda TÜİK oranlarına göre bile yüzde 131.6’ya yükseliyor. İkinci yüzde 20’lik gelir grubunda gıda enflasyonu yüzde 114.9. Üçüncü yüzde 20’lik gelir grubunda yüzde 97. Dördüncü yüzde 20’lik gelir grubunda yüzde 88.2. En yüksek gelir grubunun gıda enflasyonu ise yüzde 65.5. Emeklilerin gıda enflasyonu da yüzde 113.5 olarak hesaplanmış. *** Elbette bu yüksek enflasyondan en çok etkilenen ürünlerin başında kitaplarla gazete ve dergiler geliyor: Çünkü bu iktidar, kâğıt fabrikalarımızı kapattığından, kâğıt fiyatları ithalata bağımlı ve yükselen dövizden doğrudan etkileniyor. Ayrıca geniş kitleler ilk tasarrufu kültür mal ve hizmetlerinden yapmakta. Elbette basının yandaş olan büyük bölümü bundan hiç de şikâyetçi değil, çünkü onlar zaten iktidar tarafından “besleniyorlar”. Ama Cumhuriyet gibi, Birgün gibi gazeteler, büyük bir mali ve ekonomik baskı altında: Dilerim değerli okurlarımız takip ettikleri gazetelerden desteklerini esirgemezler.",https://www.cumhuriyet.com.tr/yazarlar/emre-kongar/enflasyonun-gerisindeki-surec-1933741
Emre Kongar,Sığınmacılar sorununun arkasındaki süreç,10 Mayıs 2022 Salı,"Sevgili okurlarım, yaşadığımız sorunların arkasındaki süreçlere işaret etmek için yazdığım üçüncü yazı bu. Birincisini Gezi Direnişi Davası mahkûmiyetleri, ikincisini de halkı açlığa mahkûm eden Enflasyon hakkında yazmıştım. Çok kısa bir “Sığınmacı Süreci” kronolojisi ile işe başlayalım: 1) 19 Mart 2003. ABD havadan, 20 Mart 2003’te de karadan Irak’ı işgale başladı. 2) 17 Mart 2010, Arap Baharı başladı. 3) 15 Mart 2011, Suriye’de rejime karşı muhalefet başladı. 4) 30 Temmuz 2011. Muhalifler Özgür Suriye Ordusu’nu kurdu. 5) 18 Ağustos 2011’de ABD Başkanı Barack Obama, Esad’ı istifa etmeye çağırdı. 6) 29 Nisan 2011’de 252 kişilik ilk mülteci kafilesi Hatay, Reyhanlı’da yer alan Cilvegözü sınır kapısından Türkiye’ye girdi. 7) Cumhurbaşkanı Erdoğan 5 Eylül 2012 tarihinde yaptığı bir konuşmada “Emevi Camisi’nde namaz kılacağız” dedi. Otobid ile ücretsiz ekspertiz Otobid Fiyatı Gör *** “Sığınmacılar” olayının nasıl ele alınması gerektiği konusunda, sorunun kaynağına da işaret eden Ergin Yıldızoğlu’nun dünkü yazısından bir bölüme bakalım: “Bu sorun, (AKP iktidarının) Batı’ya karşı bir pazarlık aracı edinmek arzusunun yanı sıra, bir türlü boyun eğdiremediği Cumhuriyetçi seküler bir kesime karşı silah olarak kullanılmak amacıyla üretilmiştir. ‘Sığınmacılar’ salt biyolojik varlıklarına, niceliğe indirgenemezler. Karşımızda, kültürleri, siyasi eğilimleri, arzuları da göz önüne alarak düşünülmesi gereken bir sorun var.” *** Mehmet Ali Güller de dünkü yazısında “Sığınmacılar” sorununun arkasındaki süreç açısından son derece hayati bir bilgiyi anımsatıyordu: “George Soros, kurucusu olduğu Açık Toplum Enstitüsü’nün faaliyetleri ve sığınmacı sorunuyla ilgili temaslar için Kasım 2015’te Türkiye’ye gelmişti. 8 Kasım 2015’te WSJ’den Emre Peker’in sorularını yanıtlayan Soros iki mesaj vermişti: ‘1- Sığınmacılar Türkiye’de kalmalı, bu daha ucuz ve verimli çözümdür. 2- Avrupa’ya giden mültecileri Türkiye’de durdurmak için işbirliği şart ve başta Almanya Başbakanı Angela Merkel olmak üzere Avrupalı liderler bu işbirliği için istekli.’ Soros’un bu mesajından dört ay sonra, AKP hükümeti ile AB arasında, 20 Mart 2016’da ‘yeni düzensiz göçmenlerin geri kabulü’ anlaşması imzalandı. Bu imzayla birlikte, Türkiye’den Avrupa’ya çeşitli yollarla geçen sığınmacılar, 4 Nisan’dan itibaren Türkiye’ye gönderilmeye başlandı! Soros’un mesajı ve Merkel’in liderliğindeki AB’nin AKP’yle imzaladığı bu anlaşma sonrası, Türkiye iki yönlü sığınmacı akınına uğradı: Hem Suriye’den Türkiye’ye gelişler devam etti hem de Türkiye’den Avrupa’ya geçenler yeniden Türkiye’ye gönderildi. Böylece Soros’ların, Merkel’lerin isteğiyle AKP hükümeti Türkiye’yi Avrupa’nın önünde bir ‘tampon ülke’ haline getirdi.” *** Sonuç olarak, Türkiye’nin demografik yapısını değiştiren ve bu nedenle, toplumsal, siyasal, ekonomik ve kültürel istikrarını tehlikeye atan sığınmacı olayı sürecinde beş temel belirleyici görülüyor: 1) ABD’nin, “Radikal İslam”a karşı izlediği yanlış “Ilımlı (Amerikancı) İslam” yaratma politikası bağlamında, Ortadoğu ülkelerinin yönetimlerinin ve sınırlarının değiştirilmesi için sıcak savaşla müdahaleye başlaması. 2) AKP’nin dış politikasını ABD’ye göre uyarlayarak ülkeyi bu savaşa sokması. 3) Emperyalizmin yol açtığı savaşlar sonunda yerlerinden yurtlarından edilen halklara göç adresi olarak Türkiye’nin gösterilmesi. 4) Bunun için AKP iktidarına para ödenmesi ve insan hakları ihlallerine göz yumulması. 5) AKP iktidarının, bu göç dalgasını hem Batı’ya karşı koz olarak kullanması hem de Türkiye’deki rejimi değiştirmek için bir araç olarak görmesi. *** Bu sürece doğru teşhis koymadan, hiçbir geçerli çözüm üretilemez!",https://www.cumhuriyet.com.tr/yazarlar/emre-kongar/siginmacilar-sorununun-arkasindaki-surec-1934390
Emre Kongar,Osman Kavala’nın savunması ve karşı oy yazısı-2,29 Nisan 2022 Cuma,"Yayımlamaya dün başladığım Osman Kavala’nın GEZİ DİRENİŞİ davasındaki savunmasının devamı şöyle: “Gezi protestolarının George Soros tarafından düzenlendiği iddiası protestoya katılan vatandaşlarımızı itibarsızlaştırmaya yönelik bir iddiadır. Bu iddia, araştırma sonucu ulaşılmış herhangi bir delile değil, Soros’un Arap Baharı arkasındaki kişi olduğu algısına dayanmaktadır ve iddianamede de böyle yer almıştır. Türkiye’yi ziyaretinde vakfın çalışmalarını değerlendirdiği toplantılar dışında Soros ile hiçbir irtibatım yok. Benim dışımda hiçbir vakıf üyesiyle konuşmuş olmaması, Soros’un sanıklar arasında olmaması bu iddiaları yazanların da iddialara inanmadığını gösteriyor. 15 Temmuz darbe girişiminde bu kadar önemli rol oynadığına inanılan bir kişinin sorgulanmamış olması kanaatimce savcılık mesleğinin doğasına aykırı ciddi bir görev ihmalidir. *** Şiddet içeren, suç sayılan bir eylem biçimi önermem, insanları, kuruluşları buna teşvik etmem söz konusu değildir. Zaten iddianamede de bu kanıtlanmamıştır. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Herhangi bir örgüte bağım bulunamadığından beni kalkışmanın finansmanı yaptılar. Hayatımın 4.5 yılını cezaevinde geçirmiş olmam benim için telafisi mümkün olmayan bir kayıptır. Bana teselli sağlayacak yegâne şey yaşadıklarımın yargıdaki vahim sorunların daha iyi anlaşılmasına katkıda bulunması ihtimalidir.” *** Şimdi sıra GEZİ DİRENİŞİ davasındaki karara muhalif kalan mahkeme üyesi yargıcın karşı oy yazısının metnine geldi. Hâkim Kürşad Bektaş, karara şu ifadelerle şerh düşmüş: “Dosya içeriğinde dinleme kayıtlarından başka delil bulunmadığı, ilk dinleme kararının 18/06/2013 tarihinde TCK’nın 220.maddesinde düzenlenen, ‘Suç İşlemek Amacıyla Örgüt Kurma’ suçuna ilişkin olarak alındığı, TCK 312. maddesi kapsamında ‘Hükümete Karşı Suç’ suçundan alınan dinleme kararı olmadığı, daha sonra dinlemenin uzatılması talep ve kararlarında ayrıca TCK’nın 312.maddesinin de eklendiği, ancak bu suçun bu tarihlerde 5271 sayılı CMK’nin 135/8 maddesinde sayılan ve yasal dinlemeye konu suçlardan olmadığı... ‘Anayasal Düzene ve Bu Düzenin İşleyişine Karşı Suçlardan’, ‘Hükümete Karşı Suç’ suçunun 02/12/2014 tarihinde 5271 sayılı CMK da yer alan dinleme kapsamındaki suçlara eklendiği, bu tarihten sonra alınan bir dinleme kararının da bulunmadığı, dosyadaki tüm dinleme kayıtlarının 02/12/2014 tarihinden önce olduğu... Bu haliyle dinleme kayıtlarının, kanuna ve hukuka aykırı delil niteliğinde bulundukları CMK 206/2-a,217/2.230/1-b maddeleri doğrultusunda yapılan değerlendirme ve yerleşik Yargıtay İçtihatlarına göre dosyadaki dinleme kayıtlarının yasak delil mahiyetinde olduğu... Sanıkların kanuna aykırı dinleme kayıtlarına karşı beyanları da yasak delile dayandığından hükme esas alınamayacağı... Aksi kabul edilse dahi dinleme kayıtlarını destekleyen somut kanıtlar olmadığı ve tek başına dinleme kayıtlarının sanıkların üzerlerine atılı suçlardan mahkûmiyetlerine yeter olmadığı anlaşılmış olup... Sanıkların, üzerlerine atılı suçlardan cezalandırılmalarına yeter her türlü kuşkudan uzak, somut, kesin ve inandırıcı başkaca delil de bulunmadığından beraati... Tutuklu sanık Osman Kavala’nın tahliyesi ile diğer sanıkların tutuklanmaması gerektiği görüşündeyim.” *** Sevgili okurlarım, Hakan Altınay ile Mücella Yapıcı’nın savunmaları da pazar gününe! Bu savunmaları yayımlarken, yüreğim dağlanıyor, gözlerim yaşarıyor ve utanıyorum.",https://www.cumhuriyet.com.tr/yazarlar/emre-kongar/osman-kavalanin-savunmasi-ve-karsi-oy-yazisi-2-1930904
Emre Kongar,"Kadın cinayetleri, Kavala ve Man Adası",17 Nisan 2022 Pazar,"TELE 1’in haberine göre Kadın Cinayetlerini Durduracağız Platformu Derneği’nin feshi için verilen dilekçe İstanbul 13. Asliye Hukuk Mahkemesi’nce kabul edildi. Davanamede yer alan şikâyet dilekçelerinin özetinde, “Söz konusu derneğin kadın haklarını koruma kisvesi altında aile mevhumunu yok sayarak aile yapısını parçaladığı, yine kadınları ve çocukları yok sayarak bu kişiler üzerinden menfaat elde ettikleri, toplumda kaos yaratıp mağduriyetleri artırmayı amaçladığı, Cumhurbaşkanı hakkında hakaret söylemleri olduğu, aileyi ve toplumu parçalamayı amaçladığı, Sebahat Tuncel ve Gülten Kışanak gibi isimlerle birlikte terör faaliyetine katılan kadınları savunarak yayın yapıldığı” gibi ifadelere yer verildi. *** Kadın Cinayetlerini Durduracağız Platformu’nun kapatılması için yapılan bu girişim, bana Türkiye’nin öncülük ettiği ve İstanbul’da imzalandığı için “İstanbul Sözleşmesi” adıyla anılan, TBMM tarafından da onaylandığından dolayı kanun niteliği taşıyan, kadına aile ve ilişki içindeki şiddeti önleyen antlaşmadan bir gecede tek bir imza ile Türkiye’nin çıktığı iddiasını anımsattı. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bu iktidar, tarikat ve cemaatlerle birlikte, kadınların özgürleşmesinden çekiniyor; onları erkek baskısı ve korkusu altında tutmak istiyor! *** Derneğin kadincinayetlerinidurduracagiz.net adresindeki internet sitesinde dava hakkında özetle şöyle denilmiş: “KADIN CİNAYETLERİNİ DURDURACAĞIZ PLATFORMU DERNEĞİ HUKUKSUZ DAVALARLA KAPATILAMAZ! ‘Kadın Cinayetlerini Durduracağız’ diyerek bundan 12 yıl önce yola çıktık. Gazetelerin üçüncü sayfalarında ‘aşk, sevgi cinayeti’ yazan o haberlerin bizim yaşam mücadelemiz olduğunu adıyla, hedefiyle, özneleriyle ortaya koyduk. Öldürülen kadınların mahkemelerce alelade kapanmış dosyaları bizlere ulaştı. İşte o öldürülen kadınların yakınları ile birlikte Kadın Cinayetlerini Durduracağız Platformu Derneği’ni kurduk. ...Her ay yayımladığımız verilerle nasıl bir yaşam savaşı verdiğimizi gösterdik. ...Kadınlar, LGBTİQ+lar, çocuklar için eşitlikçi feminizmin bayrağını her yerde dalgalandırdık ve ayak basmadığımız bir adliye dahi bırakmadık. Bugün itibarıyla; işte tüm bu mücadeleyi yürütmek için çabalayan Kadın Cinayetlerini Durduracağız Platformu Derneğimize, hukuksuz ve hiçbir dayanağı olmayan iddialarla ‘kanuna ve ahlaka aykırı faaliyet yürütmek’ suçlaması ile fesih davası açıldığını kamuoyunun bilgisine sunuyoruz. ...Dosyada; dernek yöneticilerimize yönelik, davaya bile dönüşmemiş, suç oluşmamış soruşturmalar dahil bir dizi kolluk kayıtları listelenmiş. ...Biz siyasi iktidarı, savcıları, mahkemeleri kadınlar lehine göreve çağırırken; onlar bu konunun muhataplarını böylesi içi boş davalarla hedef almayı tercih ediyorlar. ...Kadın Cinayetlerini Durduracağız Platformu Derneğimize açılan bu davayı, yalnızca kendi mücadelemize yönelik bir saldırı olarak görmüyoruz. Bu saldırının tüm demokratik kamuoyuna yönelik bir saldırı olduğunu biliyoruz. Kadınları ve LGBTİQ+ları şiddet karşısında yalnız bırakmak pahasına İstanbul Sözleşmesi’nden imza çeken siyasi iktidarın; mücadele edenleri yıldırma çabası, ülkedeki nice hukuksuzluktan bağımsız değildir. Sanmasınlar ki bu hukuksuzluklara alışırız. Normalleştirmeyeceğiz, meşrulaştırmayacağız. ...Başta üyelerimiz, dostlarımız olmak üzere; tüm kadınları, LGBTİQ+ları ve kadınların mücadelesine omuz veren tüm duyarlı kamuoyunu hakkımızda açılan bu fesih davası karşısında mücadelemizi sahiplenmeye çağırıyoruz. Asla durmayacağız, kadın cinayetlerini durduracağız.” *** Bu arada, Osman Kavala’nın, uyulması zorunlu olan Avrupa İnsan Hakları Mahkemesi’nin tahliye kararına ve bu karara uymadığı için Türkiye aleyhine yaptırım sürecinin başlatılmasına karşın, aylık incelemede, salıverilmesinin yine reddedildiğini not edelim. Son söz olarak da belirtmeliyim ki Yargıtay’ın MAN ADASI kararı, ayrı bir yazı konusu olan, büyük bir hukuk skandalını önlemiş görünüyor. Artık bir hukuk skandalını önleyen kararlara bile sevinir olduk.",https://www.cumhuriyet.com.tr/yazarlar/emre-kongar/kadin-cinayetleri-kavala-ve-man-adasi-1926560
Emre Kongar,Haksızlıklar kanıksanmıyor!,24 Nisan 2022 Pazar,"İnsanların adalet konusunda genellikle rahatsızlık belirttiği konuları şöyle özetleyebilirim: Ölümcül hastaların, kendi işlerini göremeyenlerin, seksen yaşın üzerinde olanların tahliye edilmemelerine itiraz ediyorlar. Aysel Tuğluk’un ve onun gibi olanların bu nedenlerle tahliye edilmeleri gerektiğini düşünüyorlar. Hamilelerin, lohusaların ve bebeklerin anneleriyle birlikte hapsedilmelerinin haksızlık olduğunu düşünüyorlar. Cumhurbaşkanına hakaret suçlamasıyla verilen mahkûmiyet kararlarını genellikle haksızlık olarak niteliyorlar. “Terör örgütüne üye olmadan...” diye başlayan ceza maddesine göre mahkûm edilenlerin haksızlığa uğrama olasılıklarının yüksek olduğunu düşünüyorlar. “Gizli tanık” denilen suçlu ve sabıkalı kişilerin ifadeleriyle verilen mahkûmiyet kararlarının hukukiliğine inanmıyorlar. Bazı yargıçların, devam eden davalar sırasında görevlerinden alınmasının adalete müdahale olduğunu düşünüyorlar. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Haklarında FETÖ konusunda ciddi suçlamalar veya iddialar olan savcı ve yargıçların yaptıkları işlemlerin sağlıklı olmadığını belirtiyorlar. Emekli amirallerin Montrö açıklamasıyla ilgili davanın büyük bir haksızlık olduğunu düşünüyorlar. 28 Şubat mahkûmiyetlerinin hukukiliğini sorguluyorlar. Medya mensuplarına çok baskı yapıldığını söylüyorlar. Bazı davaların özellikle bazı mahkemelere verildiği, bazı mahkemelerin özel olarak iktidarın emirlerini yerine getirdiği kanısı yaygın. KHK’lilerin haklarını savunmak için yeterli hukuk güvencelerinin bulunmadığını düşünüyorlar. GEZİ davasının haksız iddialarla devam ettiğini ve Osman Kavala’nın haksız yere yıllarca hapis yattığını düşünüyorlar. HDP’ye sempati duymayanlar bile Selahattin Demirtaş’a haksızlık edildiğini düşünüyorlar. Kadın cinayetlerinde, tecavüz ve şiddet olaylarında, erkeklerin korunduğu ve cezalarının hafifletildiği kanısı yaygın. FETÖ davalarında, parası olanların yakayı kolaylıkla sıyırdığı, buna karşılık haklarında ciddi ve somut delil olmadan masum insanların mahkûm olduğu düşünülüyor. Sosyal medyadaki iktidar trolleri ve iktidar medyası ile yargının tek merkezden yönlendirildiğini iddia edenler var. Adalet Bakanı değişikliğinin iktidar içindeki çekişmelerinden kaynaklandığı söyleniyor. Adalet Bakanlığı içinde bir tarikatın etkili olduğunu ısrarla belirtenler var. *** Gezi Parkı davasındaki beraat kararının bozulmasının ardından yapılan duruşmada karar çıkmadı. Davaya 25 Nisan Pazartesi günü devam edilecek. Cuma günü görülen davada açıklanan mütalaada Osman Kavala ve Mücella Yapıcı’nın “Cebir ve şiddet kullanarak Türkiye Cumhuriyeti Hükümeti’ni ortadan kaldırmaya teşebbüs” suçundan ağırlaştırılmış müebbet hapisle cezalandırılmaları talep edilirken altı sanığın da “Cebir ve şiddet kullanarak Türkiye Cumhuriyeti Hükümeti’ni ortadan kaldırmaya teşebbüse yardım etme” suçundan 15’er yıldan 20’şer yıla kadar hapisle cezalandırılması istenmişti. Duruşmaya cezaevinden SEGBİS’le bağlanan Osman Kavala ayrı bir yazı konusu olan savunmasına şu sözlerle başladı: “Alınacak karara etki edeceğini düşünmesem de kamuoyuna saygı gereği açıklamalarda bulunacağım. Yargı süreci siyasi etki ile deformasyona uğramış, kamu yetkisinin kötüye kullanıldığı bir süreç yürütülmüştür.” *** Yargı bir devletin temelidir... Yargıya güvenin yok olması devletin çökmesi demektir! Temeli, dün Ulusal Egemenlik ve Çocuk Bayramı olarak kutladığımız 23 Nisan 1920’de Meclis’in açılmasıyla atılan Türkiye Cumhuriyeti ise Atatürk’ün de dediği gibi “İlelebet yaşayacaktır!”",https://www.cumhuriyet.com.tr/yazarlar/emre-kongar/haksizliklar-kaniksanmiyor-1929111
Emre Kongar,Gezi davasında yargının özür borcu-3,01 Mayıs 2022 Pazar,"Sevgili okurlarım, BİR MAYIS EMEKÇİ BAYRAMINIZI, GEZİ DİRENİŞİ savunmalarına devam ederek kutluyorum! Kendisini kültürel ve doğal varlıklarımızın korunmasına adamış olan Mimar Mücella Yapıcı şunları söyledi: “Bu iddianame ve esas hakkında mütalaa akla, vicdana sığmıyor, adalet barındırmıyor, bilime dayanmıyor, insan olmanın gereklerine saygı duymuyor. Gezi Direnişi bu ülke tarihinin en demokratik, yaratıcı, eşitlikçi ve en kapsayıcı barışçıl kitlesel hareketidir. Birlikte konuşup karar vermenin, yaşamın her türlüsüne sahip çıkmanın duvar yazısı olmuştur. Ölümcül polis şiddetine karşı her şehirde yankılanan itirazın adıdır Gezi. İddia makamı çaresizce ve defalarca iddia etse de içeriden veya dışarıdan bir şefi, reisi, talimat vereni, tepe örgütü, finansörü yoktur! Olamaz da. Bu iddia, tüm olayların akışına, mantığın sınırlarına ters. Hayali senaryolara dayanan suçlamalar, terör, darbe, dış güçlerin oyunu gibi asılsız ithamlar ve tarafsızlığı çoktan tartışmalı hale gelmiş yargısal zorlamalar Gezi Direnişi’nin tarihsel gerçekliğini değiştiremez. Zira bu iddianameler ve ithamlar bir zümrenin eseriyken, o gerçekliğin şahidi milyonlardır. Otobid ile ücretsiz ekspertiz Otobid Fiyatı Gör Gezi Direnişi’ni suçla, terörle, darbeyle, kalkışmayla anılan bir eyleme dönüştürme çabası hiçbir delile, tanıklığa ya da başkaca bir somut gerçekliğe dayanmıyor. Sadece temelsiz bir yorumdan ibaret. Siz de biliyorsunuz çünkü dersini gördüğünüz hukukun kabul edebileceği tek bir delil, ispat bulamadınız, yaratamadınız da. Gezi Direnişi’nin demokratik hak ve ifade özgürlüğü çerçevesinde son derece meşru ve anayasal bir zeminde gerçekleştiği hakikatin ta kendisi. Tüm bu gerçekliğe karşı, İstanbul Cumhuriyet Başsavcılığı Türk Ceza Kanunu’nun ‘Anayasal Düzene Karşı Suçlar’ bölümünde yer alan TCK 312. maddesi uyarınca cezalandırılmamızı istiyor. İddia makamı bu suçlamaya ilişkin hukuksal bir dayanak, suça ilişkin bir delil bulunması ya da ‘illiyet bağı (nedensellik ilişkisi. E.K.) kurulması’ gibi ceza yargılamasının asgari gerekliliklerden kendini muaf tutuyor. Mesela Osman Kavala ve ben haddimiz olmayarak bu Türkiye’nin koskocaman toplumsal eylemini aramızda kurduğumuz telefonlarla sağlamışız. İddia makamı, yurttaşların haklarından değil sadece yükümlülüklerinden söz edilmesini istiyor. Etkinliklerimiz ve çağrılarımız bütünüyle yasal, meşru ve barışçıldır. Taksim Dayanışması tarafından alınan kararların hiçbiri kapalı kapılar ardında alınmadı, alınmaz da. Gezi süresince hiçbir şekilde fon kullanılmadı; hiçbirimizin kursağından beş kuruş fon geçmedi. Gezi Direnişi fon ile para ile açıklanamaz. Gezi süresince tüm ihtiyaçlar imece usulü karşılandı. Belki şimdilerde siz anlayamaz oldunuz ama rantı değil ekmeği bölüşmenin insana onur veren bir yanı vardır. Yemekten değil yedirmekten, sahip olmaktan değil paylaşmaktan mutlu olan bir kültür var bu topraklarda. İmece kelimesinin başka dillerde karşılığı yok.” *** Sivil Toplum Lideri, yetenekli Mühendis Hakan Altınay şunları söyledi: “‘Açık Toplum ve Anadolu Kültür hakkındaki iddialar İstanbul 30. ACM tarafından sorgulandı ve MASAK raporu, Gezi’ye finansman sağlandığına dair herhangi bir delil bulunmadığını yazdı’. Ama iddia makamı bunlar yok sayıyor. İddia makamı bahsi geçen tapelerin İstanbul İl Emniyet Müdürlüğü’nce yeniden incelendiğini söylüyor. Oysa Yargıtay tape’lerin delil olarak sayılamayacağına dair karar verdi. Telefonlarımı dinleten savcı ve yargıçlar FETÖ/PDY üyeliği soruşturması kapsamında yargılanıp tutuklandı ama ben yargılanıyorum. İçinde bulunduğumuz durum o kadar gerçeküstü ki. Esas hakkındaki mütalaada benim hakkımda TCK 39. maddedeki yardım suçundan ceza isteniyor. Bu maddedeki suçlamalara dair tek bir delil yok. Sadece beraatımı talep etmiyorum... Kallavi de bir özür istiyorum.” *** Sevgili okurlarım, bu yazıları saklayın: Evet, yargı mekanizmasının Gezi Davası sanıklarına ciddi bir özür borcu var!",https://www.cumhuriyet.com.tr/yazarlar/emre-kongar/gezi-davasinda-yarginin-ozur-borcu-3-1931537
Emre Kongar,Olaydan çok sürece bakmak!,06 Mayıs 2022 Cuma,"Sevgili okurlarım, kimler sadece olaylara bakar, kimler o olayların içinde yer aldığı süreçlere? İlkel göz, ilkel beyin sadece olaylara bakar... Uygar bir göz, uygar bir beyin ise o olayların içinde yer aldığı temel süreçlere bakar. Azgelişmiş toplumlarda sadece olaylara bakılır... Gelişmiş toplumlarda ise olayların nedenleri araştırılır, ne gibi sonuçlar doğuracağı düşünülür, yani olaylara değil, süreçlere bakılır. *** Ben belki de mesleğim gereği, olaylardan çok süreçlere bakarım. Bu süreçler konusunda, öğrencilerimi, meslektaşlarımı, dinleyenlerimi, okurlarımı, izleyenlerimi, özetle tüm toplumu, olayların nedenleri ve sonuçları konusunda elimden geldiğince bilgilendirmeye, uyarmaya çalışırım. Şimdi Türkiye’nin gündemindeki en önemli yargı olayını ve bu olayın arkasındaki süreci anlatmaya çalışacağım. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Olay: Gezi Direnişi Davası’ndaki mahkûmiyetler. Süreç: İktidarın yargıyı kendi emrine almış olması ve adaleti yok etmesi. *** Türkiye’de adalet siyasetin emrine nasıl girdi? Sürecin içinde yer alan, yani süreci oluştururken tek tek yaşanan ve bu nedenle de toplum tarafından aralarındaki ilişki pek de fark edilmeyen olaylar: Olay 1: 17 Mayıs 2007’de Ahmet Necdet Sezer’in Cumhurbaşkanlığı döneminin sona ermesi ve 28 Ağustos 2007’de Abdullah Gül’ün Cumhurbaşkanı olması. Olay 2: 12 Haziran 2007’de Ümraniye baskını ile Ergenekon, Balyoz, OdaTV, Casusluk davaları sürecinin başlaması. Olay 3: Parlamenter Rejime aykırı olarak, Cumhurbaşkanının doğrudan halk tarafından seçilmesini öngören, Anayasa mantığı açısından Parlamenter Demokrasiye karşı olan 21 Ekim 2007 halkoylaması. Olay 4: 12 Eylül 2010’da yargıyı siyasal iktidarın emrine veren ve “Yetmez Ama ‘EVET’çilerin” desteklediği halkoylaması. Olay 5: Haziran 2013 Gezi Direnişi. Olay 6: 17-25 Aralık 2013 yolsuzluk iddiaları. Olay 7: Erdoğan/AKP iktidarının, eski müttefiki Gülen Cemaati’ni, FETÖ/PDY terör örgütü ilan etmesi. Olay 8: 10 Ağustos 2014 Erdoğan’ın Başbakanlıktan istifa etmeden Cumhurbaşkanlığı seçimine girmesi ve seçilmesi. Olay 9: 7 Haziran 2015 seçimlerinin iktidar tarafından kaybedilmesi ve iktidarın muhalefete verilmemesi, terör olaylarının tırmandırılmasından sonra, 1 Kasım’da seçimin tekrarlanması. Olay 10: 20 Mayıs 2016’da Anayasa’ya aykırı olarak milletvekili dokunulmazlıklarının kaldırılması. Olay 11: 15 Temmuz 2016’da askeri darbe girişimi. Olay 12: 20 Temmuz 2016’da iktidarın Olağanüstü Hal ilanı. Olay 13: Olağanüstü Hal baskıları altında, 16 Nisan 2017’de “Şahsım Devletini” kuran ve sonuçları, yasalara aykırı olarak yapılan sayımla ilan edilen halkoylamasıyla yargının da tek kişinin egemenliğine verilmesi. Olay 14: 24 Nisan 2017’de avukatlıktan hâkimliğe geçiş sınavıyla alınan 1.341 hâkimin yüzde 90’ının AKP’nin il ve ilçe teşkilatlarından seçilmesi. *** Sevgili okurlarım, Türkiye’de “Karşıdevrim” ne yazık ki aynen İran’da olduğu gibi, yargı eliyle yapılıyor. İyi ki idam cezası kalktı, yoksa devlet eliyle işlenen cinayetlere pek çok yenisi de eklenebilirdi. Beni üzen nokta: Yukarda saydığım bütün bu olaylar sırasında, sadece olaylara değil, yaşadığımız korkunç sürece de işaret etmiş olmama rağmen... Bırakınız insanları uyarabilmeyi, üstelik “hain”, “Jakoben Atatürkçü”, “darbeci” diye nitelendirilerek saldırılara da uğradığım gerçeği. Ama olsun, aralarında bu sürece katkı yapmış olanlar da bulunsa: Ben hem Birinci Silivri Trajedisi sürecinde hem de bugünlerde yaşanan İkinci Silivri Trajedisi döneminde bütün mağdur edilenlerin ağırlığını kendi vicdanımda ve yüreğimde duyumsuyorum. Gerçekten çok üzülüyorum ve bir şey yapamamaktan dolayı suçluluk hissediyorum.",https://www.cumhuriyet.com.tr/yazarlar/emre-kongar/olaydan-cok-surece-bakmak-1933157
Emre Kongar,‘6’lı masa’nın önemi,22 Nisan 2022 Cuma,"20 yıllık Erdoğan/AKP iktidarı, Türkiye’ye çok büyük iki ders verdi ve toplumun siyasal eğitimine çok önemli iki katkıda bulundu: Birinci olarak, uyguladığı otoriter baskıcı “Şahsım Devleti” rejimiyle, Demokrasinin erdemlerini ve değerini yeniden anımsattı; Hukuk Devleti bağlamında, adaletin, temel hak ve özgürlüklerin önemini iyice vurguladı. İkinci olarak, din eksenli siyasetle seçmenlerin nasıl aldatıldığını gösterdi ve “Müslüman Kardeşler” odaklı “Siyasal İslam Siyasetinin” maskesini, artık tevil edilemeyecek biçimde, kesinlikle düşürdü. Böylece, “Müslüman Kardeşler” çizgisindeki “Siyasal İslam”ın bir daha “Demokratiklik” maskesi altında seçmeni aldatmasının önünü kesti. *** Sevgili okurlarım, hayat en iyi fakat en pahalı öğretmendir: Annemin deyimiyle, “Feleğin sillesini yiyenler” yaptıkları yanlışları daha iyi görürler, akılları varsa ve ömürleri yeterse, bu yanlışları bir daha da yapmazlar. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İktidarın 20 yıl boyunca topluma ödettiği çok büyük bedeller, Türkiye’deki siyasal akımları, siyasal partileri ve bunların arkasındaki asıl güç olan seçmeni bir hayli eğitmiş görünüyor: İlk olarak ülke, Suriye’de yanlış bir savaşa sokuldu. Topluma en büyük bedel, şehitlerimizle ve bu savaşın sığınmacılar gibi istenmeyen sonuçlarıyla ödetildi. İkinci büyük bedel, adaletin yok edilmesiyle ortaya çıktı. Elbette adalet yok edilince başta ifade ve medya özgürlüğü olmak üzere, bütün temel hak ve özgürlükler kısıtlandı, halk suskunluğa mahkûm edildi. Üçüncü büyük bedel, toplumun bütün kazanımları, gelirleri ve serveti boş yere harcanıp hortumlatılarak ödetildi. Dördüncü bedel, borçlar ileriki yıllara yayılarak geleceğimizin de ipotek altına alınmasıyla ortaya çıktı. Beşinci bedel, Atatürk’ün, Cumhuriyet değerlerimizin yıpratılmasıyla, toplumsal ortak değerlerimizin yok edilmesiyle, çeşitli sınıflar, gruplar, siyasal yaklaşımlar bağlamında insanların hain ilan edilerek birbirlerine düşman edilmesiyle ödetildi. Altıncı ve en son çarpıcı bedel de ekonomik iflastan dolayı, halkın açlığa mahkûm edilmesiyle, ortaya çıktı. *** 6’lı masanın da masa dışından da Demokratik Rejimi savunanların önemi şuradadır: Muhafazakâr sağ partiler, üstelik de doğrudan bu iktidarın Başbakanlığını, Parti Genel Başkanlığını ve ekonomi yöneticiliğini bile yapmış politikacılar, seçmene “Demokratik Rejimin” erdemlerini, adaleti, özgürlüğü, yaşam hakkını, barışı anlatmaya başlamışlardır. CHP zaten sadece kendisi için değil, herkes için Demokratik özgürlüklerden yana tavır koyan, Cumhuriyeti, Çok Partili Rejimi, Demokratik, Laik ve Sosyal Hukuk Devletini kuran bir partidir. 6’lı masanın ve masa dışından Demokratik rejimi savunan CHP dışındaki partilerin önemi, Demokrasiyi yozlaştıran siyasal geleneklerden gelmiş olmalarında yatıyor: Muhafazakâr sağ politikanın iki kaynağı olan din (Sünni İslam) ve ırk (hem Türk hem Kürt) çizgilerini demokrasinin altını oyan biçimde savunan geleneklerden gelen bu partilerin Demokratik Rejimi savunmaları, Türkiye’deki siyasal yapı açısından son derece önemli bir değişme ve gelişmedir. Bu işbirliğini uzun bir zaman dönemine yayılan sabırlı çalışmaları ile gerçekleştiren lider Kemal Kılıçdaroğlu’dur. Cumhurbaşkanlığı adaylığı da elbette onun bu uzlaşmacı, toparlayıcı, barışçı stratejisinin hakkıdır. *** Dilerim bugün evinin elektriği kesilerek Demokratik mücadelede yeniden yoksulların ve ezilenlerin simgesi haline gelen Kılıçdaroğlu: CHP’nin çekirdek seçmenlerinin beklentilerini de karşılar... Ve barışçı, herkesi kucaklayan, sorun çözücü, uzlaşmacı tavrını sürdürerek Demokratik Rejimin yeniden kurulması konusunda kendisine bağlanan umutları canlı tutar!",https://www.cumhuriyet.com.tr/yazarlar/emre-kongar/6li-masanin-onemi-1928421
Emre Kongar,Osman Kavala’nın savunması ve karşı oy yazısı - 1,28 Nisan 2022 Perşembe,"GEZİ Direnişi Davası’nda yıllardır tutuklu olarak yargılanan, beraat ettirilmesine rağmen tahliye edilmeyen, hakkında AİHM’nin hak ihlali ve tahliye kararı olan Osman Kavala’nın savunmasının tam metnini ve karara muhalif kalan yargıç üyenin karşı oy yazısını tarihe bir belge olarak yayımlıyorum. Savunmanın birinci kısmı bugün. İkinci kısım ve karşı oy yazısı, yarın. Bu metinleri lütfen saklayın! *** Duruşmaya tutuklu bulunduğu hapishaneden SEGBİS ile katılan Osman Kavala’nın savunması: “Soyut gerekçelerle tutukluluğumun sürdürülmesi sebebiyle artık savunma yapmamaya karar vermiştim. Alınacak karara etki edeceğini düşünmesem de kamuoyuna saygı gereği açıklamalarda bulunacağım. Yargı süreci siyasi etki ile deformasyona uğramış, kamu yetkisinin kötüye kullanıldığı bir süreç yürütülmüştür. AİHM kararının ardından davanın hızla karara bağlanmasına karar verildi. Gerekçesiz birleştirilen dosyalar ayrıldı. İkinci iddianamenin kullanım süresi sona erdi. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İkinci iddianame benim tutuklanmam için hazırlanmıştı. Bunu yapmak için de Gezi protestolarına katılan binlerce kişi itibarsızlaştırılmaya çalışılıyor. Gezi protestoları kamuoyunun gözü önünde gerçekleştiğinden o dönem bu protestoların bir darbe girişimi olduğuna yönelik komplo teorisi tutmadı, hükümet de bu komployu benimsemedi. Yoksa Başbakan kendisini devirmek isteyenlerle görüşür müydü? Keza George Soros da 2015’te Türkiye’ye geldiğinde hükümet yetkilileri ile görüşmüştü. Henri Barkey’in Adana’ya gittiği tarihte benim de Fransa’ya gitmiş olmam çok önemli bir bulgu olarak iddianamede yerini almış. Yani her türlü keyfi uygulama için kullanılacak bir suç ilan edilmiş. *** Avrupa Konseyi’nin dosyayı AİHM’ye göndermesinden sonra dava bir an evvel karara bağlanmak istendi. İkinci iddianamenin süresi doldu yani. İkinci iddianame sadece beni cezaevinde tutabilmek için hazırlanmıştı. Gezi protestolarının Soros ve dış güçlerce planlandığı, benim bunun organizasyonunu gerçekleştirdiğim kurgusunun daha sonra FETÖ üyesi olmakla suçlanmış bir savcı tarafından hazırlandığını biliyoruz. Bir masa, bir sandalye, poğaça ve eczaneden alınmış maskeleri götürerek Gezi’nin finansmanını sağladığım iddiası akla uygun değildir. Gezi’nin dışarıdan yönetildiğine dair delil gösterilemedi. 80 ile yayılan protestoları yönlendirdiğim iddiası akla uygun değildir, sadece poğaça ve eczaneden alınmış maskelerle gittiğim Gezi’nin maddi ihtiyaçlarını karşıladığım iddiası saçmalıktır. *** Protestoculara akıl hocalığı yaptığım iddia ediliyor. 30 yıl sivil toplum kuruluşlarında çalışmış biri olarak görüşlerimi kamuoyuyla, siyasetçilerle paylaşırım. İddianamede de belirtildiği gibi hükümet yetkilileriyle de toplantılara katıldım. Suç eylemine destek vermemle ilgili bir delil ortaya konamamıştır. Taksim yayalaştırma projesine açık bir şekilde karşı çıktım, toplantılara katıldım. Evime yakınlığı nedeniyle eylemleri gördüm. Parka bir masa götürdüm. Fidan ekme eylemine bizzat katıldım. Hiçbir faaliyetimi gizli kapılar ardında gerçekleştirmedim. Gezi Parkı, üstünde birkaç ağacın bulunduğu boş bir arsa değildir. Milyonlarca İstanbullunun yararlandığı, kamu için büyük öneme sahip bir alandır. Bu parkın tahribinin engellenmesi, yapılaşmanın durdurması, parkın park olarak kalması kamu yararına olmuştur.” *** Savunmanın ikinci bölümü ve karara muhalif kalan yargıcın karşı oy yazısı yarın. Ülkemin bu yargılamaya tanık olmasından üzgünüm ve utanıyorum.",https://www.cumhuriyet.com.tr/yazarlar/emre-kongar/osman-kavalanin-savunmasi-ve-karsi-oy-yazisi-1-1930556
Emre Kongar,"İttifak’ta siyasal ağırlık, sayısal ağırlık",22 Mart 2022 Salı,"Erdoğan/AKP iktidarı zayıfladıkça, Demokratik Rejim’in temellerine ve ahlakına inanmayan bütün partiler gibi, seçim sistemiyle oynamaya başladı. Önce kendisine koltuk değneği olan MHP’den, milliyetçi ideoloji bağlamında destek alabilmek için, partiler arası ittifak yasasını çıkardı. Sonra baktı ki Demokrasiye inanan ve iktidarın antidemokratik uygulamalarından bıkan bütün sağ partiler CHP şemsiyesi altında, Rejimi korumak için bir ittifak yaptılar, o zaman küçük partilerin bu ittifaktan yararlanmalarını engellemek ve ittifakı dağıtmak üzere yeni bir yasa daha tasarladı. *** Aslında sandıktan çıkacak oyların sayısı bakımından bu yasanın çok büyük bir önemi yok. Çünkü seçime ister ayrı ayrı girsinler, isterse Millet İttifakı içinde, CHP ile Demokrasi ittifakı yapmış olan partiler, özellikle de Davutoğlu ve Babacan tarafından ayrı ayrı kurulmuş olanlar, yüzde 1 ile 3 arasında oy potansiyeli olan, yani Meclis dışında kalacak olan partiler. Bir başka deyişle, Demokratik Cephe’nin ana partisi olan CHP’ye fazla bir katkıları söz konusu değil. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Buna karşılık, hepsi, CHP’nin oylarından alacağı destekle Meclis’te, sandalye sahibi olmayı umuyordu. Dolayısıyla bu yeni yasanın amacı CHP’yi sağ partilerden soyutlamak ve yalnızlaştırmak. Bu arada, kendisine rakip olan küçük sağ partilerin de Meclis dışında kalmalarını sağlayarak güçlerini yok etmek. Ayrıca seçmene “Nasıl olsa Meclis’e giremeyecekler” dedirterek bu küçük sağ partilere verilecek oyları iyice azaltmak. Bu niyetlerin arkasında, belki onlara gitmeyecek oyların kendisine geleceği beklentisi de olabilir; ama bence o beklenti pek gerçekçi değil; çünkü yolsuzluk ve yağmanın yol açtığı yoksulluk o dereceye ulaştı ki Erdoğan/AKP’den kopan seçmenlerin ona yeniden oy vermesi hiç de olanaklı görünmüyor. *** Peki, CHP bu küçük sağ partilerle niye ittifak yapmıştı: Çünkü derdi, klasik sağ-sol kutuplaşması dışında, Demokratik-Antidemokratik ayrımına dayalı bir strateji uygulamaktı: Bu strateji, eylem ve söylemlerini din istismarı ve CHP’ye haksız iftira ve düşmanlık üzerine dayamış olan sağdaki partilerin, Demokratik Rejim’i kurtarmak uğruna CHP’nin yanına gelecekleri ve Rejim’i bu sayede kurtarabileceği beklentisine dayalıydı. CHP böylece, din istismarına dayalı demagojik söylemlerle aldatılan ve soyulan, açlığa mahkûm edilen muhafazakâr seçmenlerden de oy alabilmeyi umuyordu. *** Esas olarak iktidar bu yasa ile AKP ile MHP arasındaki ittifakı da tehlikeye atıyor... Çünkü MHP’nin de gerek ulusal düzeyde ve gerekse belli bir iki bölge dışındaki seçim çevrelerinde de yüzde 7 barajına takılıp takılmayacağı belli değil. *** CHP, iktidarın bu saldırısına karşı, öteki dört ortağına kendi kontenjanından sandalye vererek bu ittifakı sürdürebilir. Fakat bu yol, küçük partilerin siyasal güçlerini sayısal güçlerinin ne kadar üstünde gördüklerine bağlı olarak işlemeyebilir: Eğer siyasal güçlerini abartır ve kendi genel başkanlarının dışındakiler için de birden çok kontenjan isterlerse, CHP’nin gücü buna yetmeyebilir. Üstelik bu partilerin genel başkanlarının geçmişteki birtakım eylem ve söylemleri CHP seçmeni açısından hiç de yenilir yutulur gibi değil. Örneğin Davutoğlu’nun, Türkiye’nin en karanlık dönemini simgeleyen 7 Haziran-1 Kasım 2015 döneminin Başbakanı olduğu, Babacan’ın Ergenekon ve Balyoz davaları sanıklarını hâlâ suçladığı, Karamollaoğlu’nun Madımak Katliamı sırasında Sivas Belediye Başkanı olduğu, Demokrat Parti lideri Uysal’ın 2014 yılında “Türkiye’nin Said Nursî modeline ihtiyacı var” dediği anımsandığında, zaten bu partilerle ittifak yaptığı için CHP’nin çok ağır eleştirilere uğradığını unutmamak gerek! Ayrıca sayısal olarak 2019 yerel seçimlerinde olduğu gibi, CHP, İYİ Parti ve HDP arasında, resmiyete ve aleniyete dökülmemiş olan ama Demokratik Rejimi korumak uğruna fiilen gerçekleştirilmiş olan dayanışma, zaten bu oligarşik iktidardan kurtulmaya fazlasıyla yetiyor. *** Bugünkü iflas durumunda iktidarın erken veya baskın seçim yaptırmayacağına ilişkin bir kanı yaygın. Fakat önümüzdeki bir yıl içinde açlık, karanlık ve soğuk içinde bunalmış olan seçmenin sorunlarının çözülmesine olanak yok. Çünkü iktidar yolsuzluk, yoksulluk ve yasak üzerine kurduğu genel stratejisini değiştirmek niyetinde değil ve buna bir de kurtuluş olarak sarıldığı yobazlığı eklemiş görünüyor. Dolayısıyla bu son seçim yasası hamlesi esasa yönelik bir sonuç vermekten çok, bazı marjinal etkiler dışında iktidara fazla bir avantaj sağlamayacaktır.",https://www.cumhuriyet.com.tr/yazarlar/emre-kongar/ittifakta-siyasal-agirlik-sayisal-agirlik-1918158
Emre Kongar,Hukuk devleti ve üniversite,14 Nisan 2022 Perşembe,"5 Nisan 2022 Salı günü Cumhuriyet’te, Türkiye Barolar Birliği’nin 81 ilin Barosu ile birlikte imzaladığı bir bildiri yer aldı: “MESLEĞİMİZ TEHDİT ALTINDA! 5 NİSAN AVUKATLAR GÜNÜ’NÜ KUTLA(YA)MIYORUZ! Yargı bağımsızlığı ve tarafsızlığının sağlanamaması; yargıya güven ve hukuka inancı azaltırken, avukatlık mesleğinin itibarını zayıflattı. Yargı Bağımsızlığını, hukukun üstünlüğünü, insan haklarını savunacağız. Avukatlık mesleğinin itibarını kimseye teslim etmeyeceğiz. Avukata yönelik şiddet mesleğimizi icra ettiğimiz mekânların sınırlarını aşarak, meslek grubumuzu hedef haline getiren ve can alan, ülke çapına yayılmış bir şiddet türü haline geldi. Avukata yönelik şiddeti ne olursa olsun durduracağız. Meslektaşlarımızı ekonomik, sosyal ve psikolojik şiddet karşısında yalnız bırakmayacağız. Avukatlık ücretleri insan onuruna yaraşır şekilde, avukatın sarf ettiği emeği ve üstlendiği sorumluluğu karşılamıyor. Otobid ile ücretsiz ekspertiz Otobid Fiyatı Gör Ücret tarifelerinde olması gereken artışları; ödemelerin zamanında yapılmasını sağlayacağız. Kamu avukatları ek gösterge, mobbing ve mesleki bağımsızlıklarının korunması sorunu hâlâ çözülemedi. Baroları kamu avukatlarının meslek örgütü haline getirecek, sorunlarını çözeceğiz. Hukuk Fakültesi kontenjan ve sayılarının ihtiyaç durumu gözetilmeden ve barolara danışılmadan artırılması, avukatlık mesleğinde nitelik kaybına sebep oluyor. Üniversite giriş sınavında hukuk fakültesi barajının yükseltilmesini sağlayarak meslekteki niteliksizleşmenin önüne geçeceğiz. Bağlı çalışan avukatların ücret ve özlük hakları kanuni bir statüye; Stajyer Avukatlar eşit nitelikteki diğer hukuk mesleklerinin stajyerleri ile eşit koşullara sahip değil. Bağlı çalışan avukatların emek mücadelesini sahipleneceğiz. Stajyer Avukatların önündeki kanuni engellerin kaldırılmasını sağlayacağız. Adalete erişim önünde avukatlar ve yurttaşlar için ekonomiye, mekâna ve zamana dayalı engeller bulunuyor. Adalete erişimin önündeki engelleri kaldırmak için yetkili makamlarla kurulacak kesintisiz işbirliği ile çözümleri birlikte hayata geçireceğiz. Çoklu Baro Kanunu ile meslek örgütlerimiz bölündü. Barolarımızı birleştireceğiz. Hiçbir Avukatı Yalnız, Hiçbir Vatandaşı Savunmasız Bırakamayacağız, 5 NİSAN AVUKATLAR GÜNÜ’NÜ BİRLİKTE KUTLAYACAĞIZ!” *** 10 Nisan 2022 tarihinde de yine Cumhuriyet’te Boğaziçi Üniversitesi’ne mensup akademisyenler tarafından yayımlanan bir başka metin yer aldı. Aslında metin, birbiri ardından yayımlanan iki ayrı bildiriye ilişkindi. 365 akademisyen tarafından imzalanan bildiri şöyleydi: “BOĞAZİÇİ ÜNİVERSİTESİ’NİN SEÇİLMİŞ DEKANLARI GÖREVLERİNE İADE EDİLSİN Üniversitemize bir yılı aşkın süredir yapılan müdahaleler ve son olarak üç fakültemizin dekanlarının görevden alınmaları hakkında, son 40 yılda kurumumuzun Senato ya da Yönetim Kurulunda görev yapmış 46 öğretim üyesinin aşağıdaki açıklamasını destekliyoruz.” Kamuoyuna “19 Ocak 2022’de Boğaziçi Üniversitesi Eğitim Fakültesi, Fen-Edebiyat Fakültesi ve İktisadi ve İdari Bilimler Fakültesi dekanlarının aynı anda, aynı işlemle YÖK tarafından görevden alınmalarını takiben, 5 Mart 2022’de bu üç fakültemize üniversitenin tüm yerleşik süreçleri çiğnenerek kurum dışından dekan ataması yapıldığını öğrendik. Bir yılı aşkın süredir üniversitemize yapılan müdahaleler ve bunun sonucunda ortaya çıkan yönetim hataları ve son olarak da üç fakültenin dekanlarının hukuksuz olarak görevden alınmaları üniversitemizin liyakate dayalı, özerk, özgür ve katılımcı yapısına sekte vurmuştur. Üniversitemizin en önemli iki organı olan Üniversite Yönetim Kurulu ve Senatosunun yasal, meşru ve geleneklerine uygun demokratik yapısı mükerrer oy kullanma ve üniversite dışından atamalar gibi ciddiyetten uzak ve hakkaniyete sığmayan uygulamalarla yara almıştır. Biz aşağıda imzası bulunan öğretim üyeleri yıllar içinde üniversitemizin üst yönetiminde kurumun işleyişinde etkin rolü olan görevlerde bulunduk. Aldığımız tüm görevleri Senatomuzun 2012 tarihli Temel İlkeler Belgesinde de yer alan bilimsel özgürlük, akademik özerklik, liyakate dayalı, katılımcı, şeffaf ve hesap verebilir yönetişim ilkeleri çerçevesinde yürüttük. Bu ilkelerin sürdürülmesi için var gücümüzle çalışmaya devam edeceğiz. İlgili fakülte mensuplarına danışılmadan, kurumu tanımayan ve kurumun tanımadığı üç öğretim üyesinin dekan olarak atanmalarını esefle karşılıyoruz. Üniversitemizin liyakat ve demokratik ilkeler çerçevesinde işleyen ve başarısının temeli olan kurumsal yapısının yıpratılmasına razı değiliz. Seçilmiş Dekanlarımızın hukuksuzca görevden alınmasını kabul etmiyor, görevlerine iade edilmelerini talep ediyoruz. Kamuoyuna saygılarımızla duyururuz.” *** Hukuk Devleti’nin ve Üniversite’nin yıkımını belgeleyen bu iki bildiriyi, iktidarın 20 yılda ülkemizi hangi noktaya taşıdığını belgeledikleri için, birlikte bir kez daha yayımladım.",https://www.cumhuriyet.com.tr/yazarlar/emre-kongar/hukuk-devleti-ve-universite-1925628
Emre Kongar,Gerçeği saptıran algı oyunları ölümcüldür!,24 Mart 2022 Perşembe,"Köprü geçişi için vatandaşların ödediği 200 lira, “İkiyüz liracık”! İktidar sahibi ailelerin sahip oldukları şilepler tankerler de “Gemicik”! *** İnsanlar genellikle, inançları ve kimlikleri bağlamında, yaşadıkları gerçeklere aykırı algılamalar ve yorumlamalar yapabilirler. Dolayısıyla, Demokratik olmayan, Demagojik yöntemler kullanan politikacılar, yaşanan olumsuz gerçekleri, seçmenlerin kimlikleri ve inançları üzerinden saptırmaya çalışırlar. Örneğin, ülkenin bütün servetini ve milli gelirini kendisine ve yandaşlarına aktaran bir iktidar, toplumu ekonomik iflasa sürükleyip vergiler, devalüasyon ve enflasyon yoluyla seçmeni açlığa mahkûm ettiğinde üç kademeli bir “algı operasyonu” yapar: Birinci olarak, “fiyat artışlarını” inkâr eder: Terimlerle oynayarak, seçmeni açlığa mahkûm eden fiyat artışlarını “Zam” yerine “Fiyat ayarlaması” terimiyle örtbas etmeye çalışır. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İkinci olarak, terimler aracılığıyla yaptığı algı operasyonu, geçim sıkıntısı çeken seçmenin yaşadığı gerçeklerle uyuşmayınca, bu kez fiyat artışlarının sorumluluğunu başkasının üzerine atar: Sırasıyla üreticiyi, toptancıyı, marketleri, istifçilikle, karaborsacılıkla suçlar. Onlara cezalar uygular. Üçüncü olarak, başkasını suçlamak da işe yaramayınca, kimlikler ve inançlar üzerinden, ırkçı/faşist milliyetçi ve/veya dinci/mezhepçi yönlendirmelere başvurur: Çekilen zorlukları, sahip olunan kimlikler üzerinden kutsal terimler/kavramlar aracılığıyla yorumlama aşamasını başlatır. Seçmenlerin çoğunluğu Müslüman olan bir ülkeden örnek vermek gerekirse, bütün eleştirilere karşı, ya “Ezan susmaz, bayrak inmez vatan bölünmez” diyerek yanıt verir... Ya da Allah’ın insanları yoksulluk ve açlıkla sınadığını veya bu sorunların insanların işledikleri günahlardan dolayı ceza olarak başlarına geldiğini söyler. *** Yukarıda, seçmenlerin doğrudan yaşadıkları gerçeklere en aykırı durum olduğu için, örneği, geçim derdinden seçtim. Oysa örneğin dış politika gibi, geçim derdi kadar doğrudan yaşanmayan gerçeklere ilişkin konularda iktidarların yaptıkları “algı yönetimleri” hem doğrudan algıyı hem de yorumları çok daha kolay etkileyebilir. Üstelik, örneğin dış politikada hem dinsel/mezhepsel hem de ırkçı/faşist milliyetçi kimlikler ve inançlar sadece algılarda değil, yorumlarda da çok etkili olur. *** Ne yazık ki, bizdeki iktidar da Demokratik değil, Demagojik yöntemler kullanıyor. Üstelik de yanlış politikalarından dolayı seçmendeki desteğini yitirdikçe gerçekleri saptırma çabasını daha da şiddetlendiriyor Hatta özellikle habercilere, yorumculara yönelik olarak, polis ve yargı aracılığıyla bazı terimleri ve kavramları kullananları cezalandırıyor, bazı terim ve kavramları kullananları ise ödüllendiriyor. Sanki bunlar yetmiyormuş gibi, üstüne üstlük, geçmişi de yeniden yazmaya çalışıyor! *** Peki, gerçeklere aykırı olan, onları saptıran algı yönetimi neden ölümcüldür? Bunun üç nedeni var: Birinci neden, iktidarın gerçeklere aykırı mesajlar vermek için kullandığı devlet aygıtlarına güven sıfırlanır. İlan edilen sayılara, oranlara, verilen bilgilere kimse inanmaz. Böylece hem bu yolla yaptığı algı operasyonu çöker hem de gücünü kullandığı devlet işe yaramaz hale gelir. İkinci neden, iktidar borazanı olan medyaya güven sıfırlanır. Bu yolla yapılan algı yönetimi de etkisizleşir. Üçüncü neden ise asıl ölümcül olandır: Ya, algı ve yorum oyunlarının asıl kaynağı olan kimlik ve inanç sistemi çöker... Veya seçmen, iktidarı, kendisini aldatmak için kullandığı inançtan ya da kimlikten dışarı atar! İşte genel politikasını sürekli olarak gerçekleri saptırmak üzerine kurmuş olan liderlerin/partilerin siyasal ölümünün gerçekleştiği aşama, iktidarın, halkı aldatmak için kullandığı mukaddes değerlerden ve kimlikten dışarı atıldığı tam da bu noktada başlar.",https://www.cumhuriyet.com.tr/yazarlar/emre-kongar/gercegi-saptiran-algi-oyunlari-olumculdur-1918803
Emre Kongar,Hatay’ın önemi,29 Mart 2022 Salı,"ABD’nin Irak’a ve Suriye’ye müdahalesinden sonra Türkiye’nin güney sınırlarında Akdeniz’e ulaşmak için kurulmak istenen kara koridoru ve Rusya-ABD rekabeti dolayısıyla, Hatay’ın, Doğu Akdeniz bölgesindeki stratejik önemi çok daha hayati bir nitelik kazandı. Zaten ABD’nin Ortadoğu’ya müdahalesinden de önce, bazı Suriye haritalarında Hatay’ın Suriye sınırları içinde gösterildiği herkesin belleklerindeki taze yerini korumaktadır. Esad’ın, Suriye’ye müdahale etmemesi için Türkiye’yi uyarırken, bu müdahalenin Türkiye’nin sınır güvenliği ve terörle mücadelesi konularında sorunlar yaratacağı biçiminde tehditkâr bir ifade kullanması, daha o zaman, Hatay’ın içinde bulunduğu kritik jeostratejiyi işaret ediyordu. Hatay, ülkemizdeki dört din mensuplarının refah ve mutluluk içinde birlikte yaşadıkları “Barış simgesi” bir kentimizdir. Ayrıca Mustafa Kemal Atatürk’ün ölümcül hastalığına rağmen Türkiye’ye katılmasını sağladığı bir ilimizdir. Ve şu anda ekonomik ve siyasal açıdan önemli tehlikelerle, moda deyimle bir “Beka sorunuyla” karşı karşıyadır. Türkiye’nin yanlış kararlarla taraf olduğu Suriye savaşında ödediği en önemli bedellerden biri olan ve sayıları 6 milyon kadar olduğu tahmin edilen “Suriyeli sığınmacılar”, bu kentimizde yarattıkları toplumsal, ekonomik, kültürel ve siyasal meselelerle Hatay’ı ülke için bir “Milli Güvenlik Sorunu” haline getirmiştir. Otobid ile zahmetsiz satış. Otobid Fiyatı Gör Bir tıp doktoru olan Hatay Belediye Başkanı Doç. Dr. Lütfü Savaş’ın dikkat çektiği sorunlar, Hatay’ın içinde bulunduğu tehlikeleri önlemek için iktidarın müdahale etmesi gerektiğini vurgulamaktadır. (Bu konuda ayrıntılı bilgiler için benim kişisel internet sitem kongar.org’da yayımladığım dünkü “Güncel” yazıma bakılabilir.) *** 2022’ye ertelenen Hatay Expo 21 Fuarı’nın 31 Mart’ta açılışı dolayısıyla, Alev Coşkun’un 22 Temmuz 2019’da yayımlanan Atatürk ve Hatay adlı yazısında vurguladığı bazı tarihsel gerçekleri anımsatmak istedim. *** Lozan’da Hatay milli sınırlarımızın dışında kalmıştı. Suriye ile Türkiye arasında yapılan sınır tespiti çalışmaları uzatılıyordu. Burada önemli bir noktaya işaret etmeliyiz ki, Lozan Konferansı sürerken Atatürk’ün direktifleriyle 30 Mayıs 1923’te Antakya-İskenderun Havalisi Müdafaa-i Hukuk Cemiyeti kuruldu. *** Atatürk’ün “Kırk asırlık Türk yurdu düşman elinde kalamaz” söylemi Hatay konusundaki düşüncesini belirtiyordu. *** Atatürk, 1 Kasım 1936’da TBMM açış konuşmasında “...milletimizi gece gündüz meşgul eden başlıca büyük mesele, gerçek sahibi öz Türk olan İskenderun, Antakya çevresinin geleceğidir. Bunun üzerinde ciddiyet ve kesinlikle duruyoruz” demişti. *** Atatürk Fransız büyükelçisine, “Hatay benim şahsi davamdır. Şakaya gelmeyeceğini bilmelisiniz” dedi. Fransızlar, Hatay için silah gücünün kullanılacağını anlamaya başladılar. *** 19 Mayıs 1938’de Ankara’daki törenden hemen sonra trenle Adana’ya hareket etti. Hastalığını umursamıyordu. Çukurova bölgesinde beş gün süren bir yorucu gezide hasta olmasına rağmen askeri birlikleri denetledi. Adana ve Mersin’de düzenlenen geçit törenlerini ayakta izledi. Epeyce yorulduğunu hissedince askeri geçidin sonuna doğru “Marş marş ile geçsinler” diye emir verdi. O günlerde burnunda sürekli kanama görülüyordu. Amacı, bütün dünyaya ayakta olduğunu ve Hatay davasından ödün vermeyeceğini göstermekti. *** Bu arada da Fransa’yla yapılan bir anlaşma gereğince, Kurmay Albay Şükrü Kanatlı kumandasındaki birliklerimiz Hatay’a girdi. 13 Ağustos’ta seçimler yapıldı ve Hatay Cumhuriyeti kuruldu. 2 Eylül 1938’de Hatay Cumhurbaşkanlığı’na Tayfur Sökmen seçildi. Atatürk ölmeden önce bu gelişmeleri görmek ve duyumsamak mutluluğuna erişti. *** Hatay Cumhuriyeti 9 ay sonra, 30 Haziran 1939 tarihinde Türkiye’ye katılma kararı aldı. Hatay Devleti sınırları Türkiye-Suriye sınırı olarak kabul edildi. 23 Temmuz 1939’da Hatay, Türkiye Devleti’ne dahil oldu ve Hatay Vilayeti kuruldu. Anayurdun bölünmez, vazgeçilmez bir parçası olan Hatay, anayurtla bütünleşti. Hataylılar yaşamının son günlerine kadar Hatay için çalışan Atatürk’ü hiçbir zaman unutmazlar. *** Erdoğan/AKP iktidarı bir an önce, CHP’li belediyelere karşı yürüttüğü düşmanca politikayı bir yana bırakmalı ve Hatay’ın değerli ve başarılı Belediye Başkanı Doç. Dr. Lütfü Savaş ile işbirliği ve eşgüdüm içinde, bu kentimizin başta güvenlik olmak üzere, ekonomik, toplumsal, demografik ve siyasal sorunlarını çözmek için ülkenin bütün kaynaklarını seferber etmelidir.",https://www.cumhuriyet.com.tr/yazarlar/emre-kongar/hatayin-onemi-1920283
Emre Kongar,‘Ucube şahsım devleti’ iktidarın sonunu getirdi!,25 Mart 2022 Cuma,"Bugünkü “Ucube Şahsım Devleti” rejimi, 16 Nisan 2017 sözde halkoylamasıyla güya kabul edilen “Ucube Anayasa” ile kuruldu. Ama bu noktaya bir anda gelinmedi. 1971’de başlayan, 1980’de hızlanan, 2002’de belirginleşen ve 2007’de iyice ivme kazanan bir süreçle gelindi. *** Önce, “ucube” teriminin anlamını bir kez daha anımsatalım: “Acayip, alışılmadık”, “alışık olunmayan, garip görülen” anlamına gelir. Bir başka anlamı da “Adını taşıdığı veya ait olduğu düşünülen cinse veya türe benzemeyen” varlıktır. Bu nedenle de kimi zaman, “Şaşılacak denli çirkin olan” anlamında da kullanılır. *** Türkiye Cumhuriyeti Devleti çok uzun bir süreç sonunda “Ucube Şahsım Devleti” haline getirilmiştir. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bunun ilk adımı, Türkiye’nin en demokratik Anayasası olan 1961 Anayasası’nı hacamat eden 12 Mart 1971 askeri darbesi ile atılmıştır. İkinci adım, Cemaatle anlaşarak yapılan ve 1961 Anayasası’nı tamamen yürürlükten kaldıran baskıcı 1982 Anayasası ile gerçekleştirilmiştir. Üçüncü adım, Özal’ın 12 Mart ve 12 Eylül askeri darbeleri gibi emperyalizmin desteğiyle iktidara gelmesi ve ortamı emperyalizmin uzantısı olan bugünkü iktidara hazırlamasıyla atılmıştır. Dördüncü adım olarak, iktidar zaten Demokratik olmayan 1982 Anayasası’na bile ilk darbeyi, 21 Ekim 2007 tarihindeki halkoylamasıyla vurmuştur: Bu halkoylamasıyla, Anayasa’nın lafzına ve ruhuna aykırı olan bir biçimde, Parlamenter Rejim’in mantığına aykırı olarak Cumhurbaşkanının halk tarafından seçilmesi kabul edilmiştir. Böylece, Anayasa resmen “Ucubeleşmiştir”. Beşinci adım, 12 Eylül 2010 halkoylamasında, yargının siyaset etkisine açık hale getirilmesiyle atılmıştır. Altıncı adım, Erdoğan’ın 2014’teki Cumhurbaşkanlığı seçimine Başbakanlıktan istifa etmeden girmiş olmasıyla gerçekleştirilmiştir. Bu adımın anlamı, fiili olarak Anayasa’nın askıya alınmış olmasıdır. Yedinci adım, Erdoğan’ın 7 Haziran 2015 seçimlerinden sonra, hem Anayasa’ya hem de Demokratik geleneklere aykırı olarak hükümet kurulmasını engellemesi ve seçimleri 1 Kasım’da tekrarlatmasıdır. Sekizinci adım, Hulusi Akar’ın yazılı ifadesinden de öğrenildiği üzere, en azından birkaç saat önceden haber alınan 15 Temmuz 2016 askeri darbe teşebbüsü bahane edilerek 20 Temmuz’da ilan edilen Olağanüstü Hal’dir. Dokuzuncu adım, OHAL koşullarının baskısı altında, adaletsiz bir biçimde yapılan, oyların yasalara aykırı olarak sayıldığı 16 Nisan 2017 referandumuyla “Şahsım Devleti”nin Cumhurbaşkanı’na endekslenen yapısının belirlenmesi ve adının konulmasıdır: Bu noktaya hep “İleri Demokrasi” vaatleriyle gelinmiş, bu noktadan sonra da “Halkın Ucube Rejim ile Aldatılması” kurumlaştırılmıştır! *** Peki halk ya da vatandaş veya daha işlevsel bir tanımla seçmen, bu “Ucube Şahsım Rejimi” aracılığıyla nasıl aldatılıyor? 1) Anayasa’da mevcut Rejim’in “Demokratik Laik ve Sosyal Hukuk Devleti” olduğu yazıyor. Oysa bu iktidarın kurduğu “Ucube Şahsım Devleti Rejimi” ne Demokratiktir ne Laiktir ne Sosyal Devlet’tir ne de Hukuk Devleti’dir: a) Demokratik değildir çünkü iktidarın eylem ve söylemleri Demokratik Rejim’in temeli olan bütün Temel Hak ve Özgürlükleri sınırlamış ve kısıtlamıştır. Ayrıca seçimlerin adaleti ve şeffaflığı da yok edilmiştir. b) Laik değildir. Gerek iktidarın eylem ve söylemleri gerekse yargı kararları, laikliği, laiklik savunucularını görmezden gelmekte, din kökenli uygulama, eylem ve söylemleri korumaktadır. c) Sosyal Devlet değildir. İktidar tarafından Sadaka Devleti haline getirilmiştir. d) Hukuk Devleti değildir. “Şahsıma Bağlı Yargı Sistemi” ile adalet tek bir kişinin kararlarına, duygu ve düşüncelerine bağlı hale getirilmiştir. 2) Anayasa’ya göre, Cumhurbaşkanı göreve başlarken “Üzerime aldığım görevi tarafsızlıkla yerine getirmek için bütün gücümle çalışacağıma Büyük Türk Milleti ve tarih huzurunda, namusum ve şerefim üzerine ant içerim” diye yemin ediyor. Oysa asla tarafsız değil; bir parti genel başkanı sıfatıyla sürekli olarak tamamen taraflı davranıyor. 3) Yeni “Ucube Anayasa”ya göre CB, hükümeti Meclis dışından seçtiği halde, hâlâ siyasal istikrar gerekçesiyle kullanılan seçim barajı, yüzde 7 olarak ilan ediliyor ve bu oran, yüzde 10’dan daha düşük olduğu için “Demokratik” bir adım olarak savunuluyor. 4) Seçim güvenliğini sağlamak için gerekli olan “Parmak boyası” kabul edilmiyor. 5) Kendisini iktidara getiren “Meclis’te grubu olan partilerin seçime girebilmesi” koşulu kaldırılıyor. 6) Seçim güvenliğinin en önemli koşulu, “İl ve ilçe seçim kurullarına en kıdemli yargıcın başkan olması” ilkesi, kaldırılıyor. *** “Ucube Şahsım Devleti” “Siz bu kardeşinize yetkiyi verin, ondan sonra bu faizle, şunla bunla nasıl uğraşılır göreceksiniz” biçimindeki propagandalarla kurulmuştur. Oysa sonuç, bütün milli kaynakların ve devlet olanaklarının sadece oligarşiye harcanmasından dolayı “Şahsım Devleti”nin tam bir iflası, halkın, açlığa, soğuğa ve karanlığa mahkûm edilmesi olmuştur. Böylece “Şahsım”ın yaldızları dökülmüş, “Şahsım Rejimine” bağlanan bütün umutlar çöpe gitmiştir. Özetle, Erdoğan/AKP iktidarının nihai zafer olarak algıladığı “Şahsım Devleti”, onun sonunu getirmiştir!",https://www.cumhuriyet.com.tr/yazarlar/emre-kongar/ucube-sahsim-devleti-iktidarin-sonunu-getirdi-1919110
Emre Kongar,İktidar umudunu Kılıçdaroğlu’nun yıpratılmasına bağlamış görünüyor,12 Nisan 2022 Salı,"Erdoğan/AKP iktidarı seçim konusunda tam bir çıkmazın içinde: Birinci olarak Cumhur İttifakı hâlâ Cumhurbaşkanı adayını açıklayamadı. Ama sürekli olarak “Millet İttifakı adayını açıklasın” diyor. Cumhur İttifakı’nın adayı konusunda dedikodular çeşitli: Kimileri, “Erdoğan kaybedeceği seçime girmez. Kaybedeceği kesin. Aday olmayabilir” diyor. Kimileri, “AK Parti diye bir parti yok ki, tamamen Erdoğan’ın liderliğine bağlı bir örgüt. Adayları mutlaka Erdoğan’dır” diye iddialı konuşuyor. Kimileri, “Bahçeli adaylarının Erdoğan olduğunu açıkladı ya, daha ne istiyorsunuz?” diyor. Kimileri, “Erdoğan’ın üçüncü kez Cumhurbaşkanlığına adaylığı, kendi yaptıkları Anayasa’ya bile aykırı. Aday olursa, Anayasa’ya aykırı olur. İptal edilme olasılığı var” diyor. Ayrıca kimileri de sağlık sorunlarını ileri sürerek Erdoğan’ın aday olmayabileceğini ileri sürüyor. Günde 9 ₺ ile e-Faturaya Geçin! 1000 Kontör Hediyeli! 60.000'den Fazla Mikro İşletmenin e-Fatura ve Ön Muhasebe Tercihi Logo İşbaşı Şimdi Keşfet Ben şahsen, Erdoğan’ın bütün yasal ve anayasal engellere karşın aday olacağını, üstelik, haksız ve hukuksuz bir biçimde de olsa, tarafsızlığını filan hiç düşünmeden, Cumhurbaşkanlığı yetkilerinin tümünü, bu seçimlerde de sonuçların meşruiyetini sakatlamak pahasına, çatır çatır kullanacağını düşünüyorum. Bence muhalefet şimdiden, Cumhurbaşkanının yetkilerini kötüye kullanmasına karşı önlemlerini almaya başlamalıdır. *** Cumhur İttifakı’nın ikinci çıkmazı seçimlerin tarihi konusunda görünüyor: Başta ekonomik kriz ve geçim sıkıntısı olmak kaydıyla, ülke, her konuda tam bir çıkmaz içinde. Üstelik, durumun düzeleceğine ilişkin hiçbir işaret de yok. Bu konuda üç seçenek var: Birincisi, durum daha da kötüleşmeden, hemen, erken veya baskın seçimlere gitmek. İkincisi, hemen ve baskın seçimler de yapılsa, kazanma olasılığı yok. Dolayısıyla, seçimleri normal tarihinde yapalım, o zamana kadar da yandaşlarımıza biraz daha kaynak aktarırız anlayışına dayalı olan karar. Üçüncüsü, Demokrasiye, Hukuk Devleti’ne ülkenin Çok Partili Rejim Geleneklerine bütünüyle aykırı bir olasılık: Herhangi bir bahaneyle (uydur uydur söyle; savaş, pahalılık, pandemi, vs.) seçimi ertelemek. Bu yazıda bu olasılıkları da irdelemek niyetinde değilim. Bu yazıdaki amacım, kendi başarısızlıklarından dolayı yenilecek olan bu iktidarın, yanlış politikalarını değiştirmek yerine, Millet İttifakı’nı çatlatmaya ve Millet İttifakı’nın Cumhurbaşkanı adayı olacağı belli olan Kılıçdaroğlu’nu yıpratmaya yönelik çabalarının boşunalığına işaret etmek. *** İktidar, Millet İttifakı’nı, Demokrasi Cephesi’ni ve Kılıçdaroğlu’nu yıpratmak için şu yöntemleri kullanıyor: 1) Aşırı dinci ve aşırı milliyetçi eylem ve söylemlerle, ırk, milliyet, din ve mezhep kimliklerini, nefret söylemlerini pompalıyor. 2) Pompaladığı kimlik siyasetleri üzerinden sürekli olarak Atatürk’e ve Laikliğe saldırarak CHP’yi yeterince Atatürkçü ve laik olmamakla ya da tam tersine, “Jokoben” gibi, “Laikçi” gibi abuk sabuk sıfatlarla suçlayabileceği bir mindere çekmeye çalışıyor. 3) Altılı İttifak’ın bence fazla bile ayrıntılı olan bildirisini yok sayıyor. İttifak’ı sanki hiçbir şey yapmayacaklarmış, hiçbir hazırlıkları yokmuş gibi suçluyor. 4) Kılıçdaroğlu’nu yıpratmak için, a) Yeterince sert ve kararlı olmadığını, beceriksiz olduğunu vurguluyor. b) Sürekli olarak, başka isimleri gündeme getirerek Kılıçdaroğlu’nun adaylığını zayıflatmaya çalışıyor. c) CHP ile öteki beş sağ kökenli parti arasındaki farklılıkları kaşıyor. *** Peki bu çabalar niçin boştur? 1) Çünkü “Altılı Millet İttifakı” bir gecede oluşmamış, Kılıçdaroğlu’nun yıllarca süren çabaları ile inşa edilmiştir. 2) Bu İttifak’ın ve Demokrasi Cephesi’nin başarısı 2019 yerel seçimlerinde, özellikle de İstanbul ve Ankara’da kanıtlanmıştır. 3) Bu seçim ve seçimden sonra yapılacaklar programı, Demokrasi üzerine dayalıdır. Kılıçdaroğlu’na yöneltilen bütün uzlaşmacılık ve yumuşaklık eleştirileri, bu yeni dönemde yeniden kurulacak olan “Güçlendirilmiş Parlamenter Rejim”de, icrai yetkileri sınırlandırılmış olan Cumhurbaşkanlığı makamına uygun bir politikacı olduğuna işaret etmektedir. Bir başka deyişle, bugüne kadar Kılıçdaroğlu’na yöneltilen “uzlaşmacılık”, “yumuşaklık” gibi eleştiriler, bugünden sonra onun avantajları haline gelmiştir. *** Kılıçdaroğlu ve Erdoğan konusunda son bir not, partilerin ve liderlerin yükseliş ya da düşüş trendlerinde olmaları açısından belirtilmelidir: Kılıçdaroğlu yükselen trendin lideridir. Ne saldırı yapılırsa yapılsın, hepsi, kazanç hanesine kaydedilecektir. Erdoğan düşüş trendindeki liderdir. Ne yaparsa yapsın, hepsi zarar hanesine yazılacaktır.",https://www.cumhuriyet.com.tr/yazarlar/emre-kongar/iktidar-umudunu-kilicdaroglunun-yipratilmasina-baglamis-gorunuyor-1924915
Emre Kongar,Yeniemperyalizmin de silahı: Kimlik politikası,07 Nisan 2022 Perşembe,"Sevgili okurlarım, Yeniemperyalizmin en büyük silahı, klasik emperyalizmin de ülkeleri bölmek ve yönetmek için kullandığı ve özellikle Sovyetler Birliği’ni çökertmek için de yararlandığı KİMLİK POLİTİKASIDIR! Esas olarak, aileye, kabileye, dine, mezhebe, ırka ve milliyete dayalı olan “kimlik politikasının” tarihi, sömürgeciliğin tarihiyle yaşıttır. “Avrupalı Beyaz Adam” Asya’yı, Afrika’yı, Amerika’yı, bu arada özellikle Çin’i, Hindistan’ı, Ortadoğu’yu, Güney Amerika’yı, “aileleri”, “kabileleri”, “hanedanları” birbirine düşürerek fethetti ve sömürgeleştirdi. Elbette bunun arkasında “Hıristiyan misyonerliğinin” gücü ve “Kralların” para ve personel desteği de vardı. Üstelik “Sömürgeciliğin” temeli “Coğrafi Keşifler”... “Coğrafi Keşifler”in itici gücü ise... Fatih Sultan Mehmet’in Doğu Roma’yı (Bizans’ı-İstanbul’u) fethetmesi... Ve Osmanlı’nın Doğu-Batı ticaret yollarını denetim altına almasıydı. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Tabii bu arada, kaba emperyalizmin, Osmanlı’dan bile önce, “Avrupalı Beyaz Adam”ın, Rusya/Karadeniz, Anadolu ve Akdeniz üzerinden işleyen üç ana Doğu-Batı ticaret yolunu korumaya almak istediği ve bu amaçla, güya “din adına” yapılan Haçlı Seferlerini başlattığı da hatırlanmalıdır. *** Kimlik Politikası, sadece emperyalizmin ülkeleri bölmek ve yönetmek için değil, otoriter liderlerin de toplumu bölmek ve baskı rejimi kurmak için başvurduğu bir silahtır: Bu nedenle de genellikle emperyalistlerle otoriter liderler, aile, aşiret, din, mezhep, ırk, milliyet gibi “Mukaddes Kimlikler” üzerinden ittifaklar kurarlar. Elbette emperyalizm, her toplumda sadece bir tek “Kimlikle” değil, o toplumdaki bütün “Kimliklerle” işbirliği yapar ve bunları birbirlerine karşı kullanarak, hem en güçlüsüne destek veriyor gibi görünür hem de onun fazla güçlenmesini ve kendisine kafa tutmasını engellemek için rakip kimlikleri de beslemeyi sürdürür. *** İnsanlığın üretim biçimleri değiştikçe, Emperyalizmin de yüzü ve silahları değişir. Din-Tarım Dönemi’ndeki klasik kaba emperyalizmin silahı ordular ve savaşlardır. Endüstri Devrimi ile savaşların yanına, önce ticaret, sonra endüstri de katılır. Birinci ve İkinci Dünya Savaşları emperyalizmin bölüşüm savaşları olarak tarihe geçmiştir. Buralardaki “Kimlik Politikaları”, “Din ve Milliyet” kimlikleri üzerine dayalıdır. İkinci Dünya Savaşı’nda sonra, Emperyalizmin “Kimlik Politikaları”, doğrudan doğruya, dini, milli kimlikleri çapraz kesen sınıf temelli bir devlet olduğunu öne süren Sovyetler’i çökertmek hedefine yöneldi. Ortodoksluk, Müslümanlık, Katoliklik, Slavlık, Rusluk, Gürcülük, Türklük ve benzeri çeşitli, iç içe geçmiş olan, ırk, milliyet, din ve mezhep kimlikleri, Sovyet Sosyalist Cumhuriyetleri Birliği, SSCB’yi çökertmek için kullanıldı ve desteklendi. *** Sovyetler Birliği çökertildikten sonra Yeniemperyalizmin kimlik politikalarını Samuel P. Huntington, Türkçe’ye “Medeniyetler Çatışması ve Dünya Düzeninin Yeniden Kurulması” adıyla çevrilen kitabında formüle etti: Dünyayı, “uygarlıklar” adı altında dinlere ve mezheplere göre böldü ve faşist yaklaşımını açığa vuran bir biçimde sadece Kuzey ve Batı Avrupa’yı, ABD’yi, Kanada’yı ve Avustralya’yı “erişilemez ve taklit edilemez” “Batı uygarlığı” olarak tanımladı. Kitabında Türkiye’yi ve Atatürk’ü eleştirmek için özel bir bölüm yazdı ve Türkiye’nin “Laiklikten vazgeçerek, İslam uygarlığının liderliğe soyunmasını” önerdi. Üstelik de bunu, (ister inanın ister inanmayın) Sovyetler Birliği çöktükten sonra, Batı’nın düşmanının İslam Uygarlığı olduğunu ve Batı’nın onunla savaşacağını ileri sürdüğü aynı kitapta yaptı! *** Sevgili okurlarım, Osmanlı İmparatorluğu, din, mezhep, ırk ve milliyet kimlikleri üzerinden yaratılan ayrılıkçı akımlarla yıkıldı. Emperyalizm, bu kimlikler üzerinden yurdumuzu işgal etti. Atatürk, İstiklâl Savaşı ile hem emperyalistleri hem de onların piyonlarını yendi, “Laik Cumhuriyeti” kurdu. Bu bağlamda, laiklik ve antiemperyalizm Atatürkçülüğün ayrılmaz iki ilkesidir. Ama elbette emperyalizm ve Türkiye’deki işbirlikçileri, izledikleri “Kimlik Politikalarını” kullanmaktan Cumhuriyet kurulduktan sonra da vazgeçmediler: “Din elden gidiyor” sloganıyla pompalanan şeriatçı isyanlar ve dinci-laik karşıtlığı... Irkçılık, milliyetçilik üzerine dayandırılan ve isyanları kışkırtan, Türk-Kürt ayrımcılığı... Mezhepçilik üzerinden sürdürülen Alevi-Sünni farklılığı... Hem sürekli taban kaybeden otoriter yönetimin ve ortaklarının... Hem de onların arkasındaki Yeniemperyalistlerin... Sürekli olarak Türkiye’de gündemde tuttukları... Üstelik bugünlerde tırmandırdıkları... DEMOKRASİNİN ALTINI OYAN KİMLİK POLİTİKALARININ... Ana eksenleridir. *** Ramazan dolayısıyla, laiklik karşıtlığını savunan ve Taliban’ı açıkça destekleyen, eylem ve söylemleri de bu çerçevede değerlendirmek gerekir.",https://www.cumhuriyet.com.tr/yazarlar/emre-kongar/yeniemperyalizmin-de-silahi-kimlik-politikasi-1923312
Emre Kongar,Türkiye buna layık değildir!,20 Mart 2022 Pazar,"Sevgili okurlarım, ben bütün ömrüm boyunca, (bana verilen ve hükmünün açıklanması ertelenen, haksız ve hukuksuz cezaya rağmen) yargı mensuplarının, hekimlerle birlikte, en eğitimli, en güvenilir ve en ahlaklı grup olduklarını düşünmüşümdür. Erdoğan/AKP iktidarı döneminde, seçimler öncesinde, sırasında ve sonrasında yapılan bütün “Anayasa ve Rejim ihlallerinin” ve 16 Nisan 2017’de yasalara aykırı oy sayımıyla “Parlamenter Demokratik Rejim’in tümüyle lağvedilmesinin” de YSK kararlarıyla gerçekleştirilmesine rağmen, bu düşüncemi korumak istiyorum. Fakat gerek yerel mahkemelerin gerekse üst mahkemelerin siyasal içerikli davalarda sürekli olarak iktidarın telkinleri ve/veya doğrudan müdahaleleri doğrultusunda aldıkları haksız ve hukuksuz kararları hem yargı mensuplarımıza yakıştıramıyorum hem de hazmedemiyorum... Ayrıca kadınlara ve çocuklara yönelik taciz, tecavüz, şiddet ve cinayet davalarında sanık erkekler veya dini istismar edenler lehine “hafifletici sebeplerle” verilmiş olan kararları, hem yargıya güven hem de halkın güvenliği, toplumsal ahlak ve Hukuk Devleti açılarından çok sakıncalı buluyorum. Bugün öldürülen kadın evlenmeyi kabul etseymiş katil cinayeti işlemeyecekmiş anlamına gelen gerekçeye dayalı bir skandal kararın öyküsünü aktaracağım sizlere. Otobid ile ücretsiz ekspertiz Otobid Fiyatı Gör *** Ben olayı Gökçer Tahincioğlu’nun T24’te yazdığı 13 Mart 2022 tarihli yazısından öğrendim. Bu yazımdaki bilgileri de onun yazısından derleyerek aktarıyorum: Katil, daha önce kardeşini de öldüren Orhan Munis adlı bir erkek. Yanına 19.9 santimlik bir bıçak alarak TRT sanatçısı Hatice Yılmaz’la buluşmaya gidiyor, daha önce yaptığı evlenme teklifinde ısrar ediyor ve tekrar reddedilince de kadın sanatçıyı 15 kere bıçaklayarak katlediyor. Sonrasında bütünüyle “Erkek Egemen Gerici Feodal Kültür” ürünü olan bir süreç yaşanıyor... Bu olay bence Türkiye’nin hukuk tarihine bir kara leke olarak geçecektir! *** Yerel mahkeme sanığın tutkulu sevgisinden dolayı Kaçmaz’ı öldürdüğünü belirterek “tasarlayarak öldürme” suçundan ceza vermemiş: “Maktule ile evlenmeyi isteyen sanık, maktulenin bir türlü kabul etmemesi, ayrılma düşüncesini kendisine açıklaması sonucu içindeki tutku derecesindeki aşırı sevgiden kaynaklı duygusallığın etkisi ve ruh hali üzerinde yarattığı hiddetle yanına bıçak alarak, o hiddetin sonucu olarak maktuleye bıçak darbelerini vurmuştur.” Mahkemenin bu kararı Yargıtay 1. Ceza Dairesi tarafından onanmış. Yargıtay Başsavcılığı ise bu karara itiraz etmiş: Tebliğnamede cinayetin öfke patlaması altında işlenmediği, düşünme, karar, planlama ve icra safhalarının bulunduğu ve “tasarlanarak” işlendiği kaydedilmiş ve kararın bozulması istenmiş. *** Yargıtay Ceza Genel Kurulu ise başsavcılığın bu itirazını, şu skandal ifadelerle reddetmiş: “Maktulden ayrılmayı aklından geçirmeyen, tersine maktulle bir an önce evlenmeyi arzulayan sanığın, kendisiyle evlenmeyi kabul etmeyen ve ayrılma düşüncesini kendisine hissettirip açıklayan maktule duyduğu hiddetle yanına tedbiren aldığı bıçağı, maktulle konuşmalarının olumlu geçmesi halinde kullanmayacağı düşüncesiyle sağ bileğine bağladığı... Maktulün kendisinden ayrılma konusunda ısrarcı olması üzerine kapıldığı hiddet duygusunun etkisiyle maktule vurduğu birden fazla defa bıçak darbesi ile ölümüne sebep olduğu hususları hep birlikte değerlendirildiğinde... Sanığın eyleminin aralarında geçen görüşme sonunda isteğinin kabul edilmemesinden kaynaklanan duygusal çöküntü ve hiddetin etkisi altında soğukkanlı bir şekilde düşünmesini engelleyecek şekilde aniden gerçekleştiği... Telefon görüşmeleri ve buluşmaları arasında yaklaşık bir saatlik zaman dilimi olduğu, tasarlamanın kabulü için gerekli makul bir sürenin geçmediği... Diğer yandan olay yerine evlenme isteğinin reddedilmesi ihtimaline bağlı olarak suçta kullandığı bıçağı sağ bileğinin içerisine bağlayarak gelen ve bu nedenle şarta bağlı olarak hareket eden sanığın eyleminde tasarlamanın koşullarının oluşmadığı ve kasten öldürme suçunu oluşturduğu kabul edilmelidir.” (Tek cümle halinde yazılmış olan kararı ben, hiç değiştirmeden, paragraflara böldüm. E.K.) *** Tahincioğlu yazısını şu satırlarla bitiriyor: “Cezaevleri düşünce suçluları ile doldurulurken, katillerin sırtı sıvazlanıyor.” Gözleminde haklıdır... Bu tür kararlar toplumun, özellikle de kadınların hem güvenliklerini hem de yargıya olan güvenlerini tümüyle yok etmektedir: TÜRKİYE BUNA LAYIK DEĞİLDİR!",https://www.cumhuriyet.com.tr/yazarlar/emre-kongar/turkiye-buna-layik-degildir-1917555
Emre Kongar,‘4 Y Formülü’nde medya,03 Nisan 2022 Pazar,"Sevgili okurlarım, azgelişmiş toplumlarda mutlak egemen olan gelişmekte olan toplumlarda azalan ama gelişmiş toplumlarda bile varlığını devam ettiren en olumsuz insan özelliklerinden biri “yobazlık”, “köktencilik” ya da moda olan İngilizce terimle “fundamantalism”dir. Genellikle “Köktendincilik” anlamında kullanılır. 1) “Yobazlığın” hâkim olduğu toplumlarda “yolsuzluklar” yaygınlaşır. 2) “Yolsuzlukların” yaygınlaştığı toplumlarda halk “yoksullaşır”. 3) “Yoksullaşmanın” yaygınlaştığı toplumlarda yöneticiler, “yolsuzlukların” duyulmasını engellemek ve halkın tepkilerini bastırmak için “yasakları” çoğaltırlar. 4) Böylece yobazlık ile başlayan kısır döngü, yolsuzlukla devam eder, yolsuzluk, yoksulluğu doğurur, yolsuzlukları gizlemek, yoksulların tepkilerini engellemek için yasaklar gelir ve “yobazlık, yolsuzluk, yoksulluk, yasaklar denklemi” ya da “kısır döngüsü” tamamlanır. *** CHP Milletvekili Utku Çakırözer Mart ayında iktidarın medya üzerindeki baskılarını açıklayan bir rapor yayımladı. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bu raporun ana başlıkları şöyle: En az 50 gazeteci hâkim karşısına çıktı. Birçok gazeteci açılan soruşturmalar kapsamında ifadeye çağırıldı, beş gazeteci gözaltına alındı. Foto muhabiri Fatih Pınar 8 Mart Dünya Kadınlar Günü’nde yürüyüşü takip ederken polis şiddetine uğradı. Sedef Kabaş’ın da aralarında bulunduğu beş gazeteciye 22 yıl 1 ay hapis cezası verildi. TÜGVA’nın devletin çeşitli kurumlarındaki kadrolaşma çabalarını gösteren belgeleri sosyal medya üzerinden yayımlayan gazeteci Metin Cihan hakkında altı yıla kadar hapis istemiyle iddianame hazırlandı. Sözcü Yazarı Çiğdem Toker tamamen belgeli “İBB’den Vakıflara Hizmet Raporu” başlıklı yazısı nedeniyle 30 bin lira tazminat cezasına mahkûm oldu. Konya Ereğli’de Özcan Saraç ve Umut Yaygır, yemek yedikleri sırada bir grubun saldırısına uğradı. Mersin’de Birebir Haber ve Mersin Kara Haber gazetelerinin imtiyaz sahibi Zeynel Boğan dört kişinin saldırısına uğradı. Diyarbakır’a giden gazeteci Altan Sancar, üç kişi tarafından durdurularak silahla tehdit edildiğini açıkladı. *** İstanbul’da Halk TV programcısı Levent Gültekin’e 25 kişinin sopalı saldırısıyla ilgili davada mahkeme, sanıkların “sosyal ilişkilerini dikkate alarak” cezada indirime gitti. 11 ay hapis cezası verilen sanıklar bir gün dahi cezaevinde kalmadı. Utku Çakırözer, “Bu ülkede gazetecilere saldırmanın hiçbir caydırıcı cezası yok! Ahmet Takan, Can Dündar, Yavuz Selim Demirağ, Orhan Uğuroğlu, Afşin Hatipoğlu’na saldıranlara hiçbir şey yapılmadı. Sonunda işte Kocaeli’de Ses Kocaeli Gazetesi sahibi Güngör Arslan öldürüldü. Cezasız kalan, caydırıcı ceza verilmeyen her saldırı, gazetecilere yönelik yeni ve daha ağır saldırıların kapısını aralamakta” dedi. *** AYM, Basın İlan Kurumu BİK’in Cumhuriyet Gazetesi’ne bir köşe yazısı nedeniyle verdiği üç günlük ilan kesme cezasının basın ve ifade özgürlüğünün ihlali olduğuna hükmetti. Utku Çakırözer bu konuda şunları söyledi: “Anayasa Mahkemesi karar veriyor, BİK’e ‘Bu yaptığın hukuka aykırı, hak ihlali var’ diyor. Ama BİK hiçbir şey olmamış gibi en yüksek mahkemenin verdiği kararları yok sayıyor. İşte Eylül 2019’dan bu yana Evrensel Gazetesi’ne yönelik uygulama. 925 gündür ilan alamıyor. Yeni Asya Gazetesi 800 gündür ilan alamıyor. Cumhuriyet’e son iki yılda 129 gün ilan kesme cezası verildi. BirGün Gazetesi’ne sadece Eylül 2021’de tam 22 gün ilan kesme cezası uygulandı.” *** RTÜK Başkanı Ebubekir Şahin, gıda fiyatlarındaki zamlarla ilgili haberler konusunda televizyon kanallarını uyardı. Ulaştırma Bakanlığı, Sözcü, Birgün, Korkusuz, Karar gazetelerine “müfteri” suçlaması yaparak bu gazeteleri hedef gösterdi. *** Meclis’ten geçen Tüketiciyi Koruma Kanunu’nda yapılan düzenleme ile erişim engelleme yetkisi verilen kurumlara Ticaret Bakanlığı’na bağlı Reklam Kurulu da eklendi. Erişim yasağı yetkisine sahip kurum sayısı 20’yi aştı. Bu kurumlar arasında Spor Toto, Futbol Federasyonu, Diyanet İşleri Başkanlığı da var. *** Sonuçta, “yobazlık, yolsuzluk, yoksulluk, yasaklar”dan oluşan “4 Y Denklemi”nde en büyük bedeli ödeyenler şu gruplar oldu: 1) Yoksullaşan halk, özellikle emekçiler ve yok olan orta sınıf... 2) Hak arayanlar, özellikle gençler, öğrenciler, kadınlar, meslek ahlakları olan profesyoneller ve muhalifler... 3) Geçim sıkıntısını dile getirenler, pahalılıktan şikâyet edenler... 4) Ve doğrudan hedef alınan medya mensupları, özellikle gerçekleri aktarmaya çalışan muhabirler, yazarlar, yorumcular. *** İktidar bu “4 Y Denklemi”nin ifade ettiği “kısır döngü/felaket” olayına çare arayacağına, üstelik tam seçim öncesinde, onu tırmandırıyor! KAMİKAZE? DESPERADO? ASTURIAS? MARQUEZ? SERGIO LEONE? WILHELM REICH? ROLAND EMMERICH?",https://www.cumhuriyet.com.tr/yazarlar/emre-kongar/4-y-formulunde-medya-1922036
Emre Kongar,Sömürü ve yolsuzlukla mücadelede ‘Demokratik ittifak’,31 Mart 2022 Perşembe,"Demokratik Direniş, Demokratik Mücadele, Demokratik Devrim, insanlık tarihinin en etkili “değiştirici” gücüdür: Din-Tarım imparatorlukları, bu imparatorlukların, düklere, kontlara, krallara, imparatorlara, beylere, şahlara, padişahlara ve onlara destek veren kiliselere, mollalara, tarikatlara dayalı yapısı, önce sermayenin, sonra da emeğin gücüyle yani “Demokratik Devrim” yoluyla yıkılmıştır. Din adamlarının ve toprak ağalarının egemenliğini yıkan sermayenin sömürüsüne karşı emeğin direnişi de sendikalar, siyasal partiler, Sivil Toplum Kuruluşları aracılığıyla Demokratik Rejim içinde olanaklı kılınmıştır. Öte yandan, Demokratik Direniş, Demokratik Mücadele, Demokratik Devrim, aynı zamanda insanlık tarihinin en çok saptırılan, yozlaştırılan, istismar edilen yöntemidir: Bunun en önemli nedeni eşitlikçi ve özgürlükçü olan “Demokratik Devrim” idealinin, paranın ve kimliklerin (mukaddes değerlerin) kullanılmasıyla hedefinden saptırılmasıdır. Herkesin eşit ve özgür olduğu bir “Demokratik Direniş” bir “Demokratik Devrim” hareketinin taraftarları arasındaki fikir birliğini korumak çok zordur. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Kişisel çekişmeler, yöntem tartışmaları, liderlik kavgaları, dine ve ırka dayalı kimlik farklılıkları, ideolojik rekabetler ve her türlü bağnazlık, Demokratik Direniş hareketlerinin içinde sık görülen yapısal engellerdir. Yapısal nitelik taşıyan bu kırılma noktalarına paranın gücünü ekleyin... Her “Demokratik Direniş” ya da “Demokratik Devrim” veya “Demokratik Cephe” hareketinin niçin oldukça kolay bir biçimde pek çok parçaya bölündüğü, neden egemen emperyalistler ve diktatörler tarafından yozlaştırılmaya açık olduğu hemen görülür. *** İster Din-Tarım Dönemi’nin imparatorları, şeyhleri, emirleri olsun, ister Endüstri Dönemi’nin çoğunlukçu ve demagojik başkanları, başbakanları olsun, bütün otoriter liderler: Hem emperyalistlerle işbirliği yaparlar hem mukaddes din ve ırk kimliklerini istismar ederler hem para gücünü kullanırlar hem de polis gibi, asker gibi, yargı gibi, bütün devlet aygıtlarının gücünü, özgürlükçü eşitlikçi Demokratik eğilimleri bastırmak için kullanırlar. Çünkü amaçları, sömürülerini ve yolsuzluklarını sürdürmek, toplumun bütün servetini, gelirini, kendi ceplerine aktarmaktır. İşte, yalnız tarihsel açıdan değil, özellikle günümüzde de Demokratik Rejim’in şeffaflığı, bağımsız yargısı, özgürlüğe ve eşitliğe dayalı olan yapısı hem sömürüye hem de yolsuzluklara karşı en etkili mücadele araçlarıdır. *** Türkiye, Erdoğan/AKP iktidarı döneminde yok edilmiş olan Demokratik Rejim’in değerini yeniden keşfetmiş görünüyor: Halk hem açlığa, soğuğa ve karanlığa mahkûm edilmiş hem de Demokratik yollarla bunlara karşı mücadele etmeleri, hatta bunlardan şikâyet etmeleri bile yasaklanmıştır. Türkiye ilk kez, bütün sınıfları, grupları, ideolojileri, mukaddes kimlikleri (dinleri, mezhepleri, ırkları, milliyetleri) çapraz kesen bir Demokrasi-Diktatörlük ikileminin bilincine varmış görünmektedir. Bu bilincin somutlaşan sonucu olarak muhalif siyasal partiler arasında ortaya çıkmış görünen “Demokratik İttifak” bu yazıda vurguladığım açılardan çok KIRILGAN, ama rejimi kurtarmak açısından da çok HAYATİ bir niteliğe sahiptir. *** İktidar Türkiye’yi, Türk-Kürt, Alevi-Sünni, Dinci-Laik, AKP’li Olan-AKP’li Olmayan, ikilemleri tuzağına çekmek ve seçmenleri bölerek yolsuzluklarını, sömürülerini sürdürebilmek için her yola başvurmaktadır. Bu oyunlara gelmemek için asla gözden kaçırılmaması gereken ilk hedef Demokratik Rejim’i yeniden kurmak ve bunun için atılacak ilk adım da bu iktidardan kurtulmaktır.",https://www.cumhuriyet.com.tr/yazarlar/emre-kongar/somuru-ve-yolsuzlukla-mucadelede-demokratik-ittifak-1921033
Emre Kongar,Kadına yönelik şiddet ve cinayetlerde iyi hal indirimi rezaleti,27 Mart 2022 Pazar,"Sevgili okurlarım, ben bütün insanların eşitliğinden ve özgürlüğünden yanayım. Irk ve milliyet ayrımcılığına karşıyım. Din ve mezhep ayrımcılığına karşıyım. Cinsiyet ve cinsel yönelim ayrımcılığına karşıyım. Ama ne yazık ki bütün bu ayrımcılıklar, yüzyıllar boyunca, toplumların “Mukaddes Değerleri” olarak insanların adeta genlerine kazılmıştır. Bütün savaşlar esas olarak menfaat uğruna yapılmış olmakla birlikte hepsi, ya din ve mezhep ya da ırk ve milliyet adına kamufle edilmişler, yoksul kitleler, egemen yöneticilerin çıkarları uğruna ölüme gönderilmişlerdir. İnsanları yerleşik kültüre geçiren Tarım Devrimi’nden itibaren, bütün toplumsal ilişkiler de erkek egemenliği üzerine kurulmuştur. Kadını ezen bu “Erkek Egemen Feodal Kültür” Tarım Dönemi’nin çok uzun sürmesinden dolayı bütün dünyadaki tüm toplumların adeta genlerine işlemiş, Endüstri Devrimi döneminde de uzun süre egemenliğini sürdürmüş ve sürdürmektedir. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Tarım Dönemindeki yaşamın ve kültürün kodlarına uygun biçimde nazil olan bütün Tek Tanrılı Dinler de ne yazık ki mevcut toplumsal ve ekonomik koşullara yönelik kurallar ve değerler koyduklarından dolayı bu kültürün destekleyicisi olmuşlardır. Böylece erkek egemenliği ve onun sonuçları olarak: Kadının ikinci sınıf vatandaşlığı... Hatta “büyücülük” suçlamalarıyla şeytanlaştırılması... Ya da en azından erkeğin emrinde, anneliğin mukaddes duygularını bile zedeleyecek biçimde evindeki bir kuluçka makinesi gibi muamele görmesi... Bütün toplumların hem soyut inanç sistemlerine hem de somut uygulamalarına yüzyıllar boyunca hâkim olmuştur. *** İnsan hakları, özgürlük ve eşitlik kavramları çok yavaş bir biçimde gelişen ilkelerdir. Zaten çok yavaş gelişmekte olan bu evrensel eşitlik ve özgürlük kavramları içinde en geriden gelen de kadınların özgürlüğü ve eşitliğidir. En gelişmiş, Endüstri Devrimi’ni bile geride bırakıp Bilişim Devrimi aşamasına geçmiş en ileri toplumlarda dahi, “Erkek Egemen Tarım Kültürü”nün tortuları hâlâ hem toplumsal hem de ekonomik ilişkilerde görülmektedir. Hele (Cumhuriyet’e ve Atatürk Devrimlerine/Reformlarına rağmen) Türkiye gibi, henüz çağdaşlaşmasını tamamlayamamış olan toplumlarda, insanlar arasındaki bütün ayrımcılıklarla birlikte cinsiyet ayrımcılığı da bütün ilişkilerimizde varlığını hatta egemenliğini sürdürmektedir. Bugün kadını ezen bu kültürün yargıdaki yansımalarına ilişkin bazı örnekler vereceğim. Elbette yargının bu tutum ve davranışı, Erdoğan/AKP iktidarının kadını ikinci sınıf vatandaş gören anlayışı sonunda daha belirginleşmiş ve bütün toplumu isyan ettiren düzeylere ulaşmıştır. Erdoğan’ın, Türkiye’nin öncülük ettiği ve Meclis’te kabul edilen bir kanunla katıldığı, kadına aile ve konut içindeki şiddeti önleyen İstanbul Sözleşmesi’nden, tarikat ve cemaatlerin baskısıyla, bir gece yarısı tek bir imza ile çıktığını ilan etmesi kadına karşı olan bu ayrımcılığı, bütün toplumda olduğu gibi, yargıda da güçlendirmiştir. Aşağıda bu konudaki yüzlerce örnekten sadece birkaç tanesini (isimleri saklayarak) alıntıladım. *** 6 Ekim 2016 149journos Çekmeköy’de dört çocuğunun annesi eşi H.Ç’yi tornavida ile öldürmeye teşebbüs eden Y. K’yi önce ağırlaştırılmış müebbet hapis cezasına çarptıran mahkeme “tahrik, pişmanlık ve iyi hal” nedeniyle cezayı 11 yıl 3 aya indirdi. 24 Mayıs 2019 Güneş Küçükçekmece’de boşanmak istediği eşi Z.Y’ye 9 el ateş ederek öldürmeye teşebbüs ettiği gerekçesiyle yargılanan M. Y., 18 yıl hapis cezasına çarptırıldı. Mahkeme, sanığın duruşmalardaki iyi halini dikkate alarak cezasını 15 yıla düşürdü. 8 Haziran 2021 Evrensel İzmir’in Buca ilçesinde 7 Aralık 2020’de evli olduğu Y. Ç.’yi katleden B. S. hakkında mahkeme önce “eşe yönelik kasten öldürme” suçundan ağırlaştırılmış müebbet hapis cezası verdi, sonra sanığa “iyi hal” indirimi uygulayarak, cezayı müebbet hapse çevirdi. 2 Ekim 2021 Cumhuriyet Boşanma aşamasındaki eşi Ö.G’yi 16 yerinden bıçaklayan H. S. için “eşini kasten öldürmeye teşebbüs” suçundan 17 yıl hapis cezası verildi. Kararı bozan istinaf mahkemesi, iyi hal indirimi uygulayarak sanığın 7 yıl 6 ay hapis cezası sonrası tahliyesine karar verdi. 11 Kasım 2021 Cumhuriyet Mahkeme, eşi yerine baldızını öldüren sanık Ü’ye “tasarlayarak öldürme” suçundan önce ağırlaştırılmış müebbet hapis cezası verdi. Ceza sanığın duruşmadaki davranışları nedeniyle iyi hal indirimi uygulanarak müebbet hapse çevrildi. 17 Aralık 2021 Habertürk Eşi A.T.T’yi sokak ortasında defalarca bıçaklayan sanık O.T.’ye, mahkeme heyeti, önce “Kasten öldürmeye teşebbüs” suçundan 16 yıl hapis cezası verdi, sonra “iyi hal indirimi” uygulayarak cezayı 13 yıl 4 aya indirdi. *** Ve şimdi sıkı durun: 4 Mart 2022 Anadolu Ajansı Cumhurbaşkanı Erdoğan, “Kadına şiddetle mücadelede yeni reform paketini, en kısa sürede TBMM’nin gündemine getireceğiz” dedi. 6 Mart 2022 TRT Adalet Bakanı Bozdağ, yeni reform paketiyle ilgili olarak “Vicdanları rahatsız edecek bir iyi hal indirimine rastlamayacağız” dedi. *** Bugüne kadar açıklanan pek çok sözde reform paketine rağmen bütün haksızlık ve hukuksuzlukların, (bırakın önlenmelerini) artarak devam ettiği ülkemizde... Anayasa’ya aykırı bir biçimde tek imza ile gece yarısı “İstanbul Sözleşmesi”nden çıktığını ilan eden Erdoğan/AKP iktidarının bu söylemleri ne kadar inandırıcıdır bilemiyorum.",https://www.cumhuriyet.com.tr/yazarlar/emre-kongar/kadina-yonelik-siddet-ve-cinayetlerde-iyi-hal-indirimi-rezaleti-1919710
Emre Kongar,Enflasyon soygunu ve laiklik düşmanlığı ilişkisi,05 Nisan 2022 Salı,"Enflasyon doğal bir felaket değildir, kendiliğinden olmaz. İktidarların mali ve ekonomik politikaları sonucunda ortaya çıkar. Türkiye’deki laiklik düşmanlığı da iktidarlar Anayasa’dan yana tavır koyduklarında sönümlenir, Anayasa’ya aykırı olarak dini siyasete alet ettiklerinde artar. İktidarın bilinçli politikalarıyla yaratılan enflasyon artışıyla yine iktidar tarafından pompalanan laiklik düşmanlığı arasında birbirini aynı yönde destekleyen bir ilişki vardır: Her ikisi de aynı anda ve hemen hemen aynı hızla artar. Çünkü iktidar, enflasyonla ülkenin gelir ve servetini kendi oligarşisine aktarırken bunun yol açtığı yoksulluğu ve yoksullaşmanın tepkilerini saklamak ve saklayamadığı protestoları bastırmak için din adına yaptığı istismarı, şeriatçılığı, laiklik düşmanlığını kullanır. *** Halk nezdinde güvenilirliği çok aşınmış olan Türkiye İstatistik Kurumu, TÜİK mart ayında yıllık enflasyonu yüzde 61.14 olarak açıkladı. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bağımsız akademisyenlerin ve ekonomi uzmanlarının oluşturduğu ENAG ise yıllık enflasyonu yüzde 142.63 olarak hesapladı. ENAG’ın bu hesaplamalarına göre Türkiye “Hiperenflasyon” sarmalına girmek üzere. Çünkü verilerine güvenin önemli ölçüde zedelendiği TÜİK bile üretici fiyatları ile yıllık enflasyonu yüzde 114.97 olarak açıkladı. Üretici fiyatlarındaki enflasyonun, bir süre sonra tüketici fiyatlarına da yansıyacağı düşünülürse, önümüzdeki günlerde TÜFE’nin de çok daha yüksek oranlara çıkacağı düşünülebilir. *** Devletten 2-3 maaş alanlar ve zenginler fiyat artışlarından hemen hemen hiç etkilenmiyor. Buna karşılık zaten bütün gelirlerini zorunlu günlük ihtiyaçlarını karşılamak üzere kullanan dar ve basit gelirliler çok etkileniyor. Devrimci İşçi Sendikaları DİSK’in Araştırma Grubu DİSK-AR’ın açıklanan enflasyon verileri karşısındaki tepkileri şöyle: 1) DİSK-AR tarafından hesaplanan dar gelirlilerin gıda enflasyonu, Emeklilerde 89.6, Dar gelirli 2. yüzde 20’nin yüzde 90.6, En düşük gelirli yüzde 20’nin yüzde 103.8 oldu! 2) Asgari ücret yeniden belirlenmelidir! Resmi enflasyonun yüzde 60’ı, gıda enflasyonunun yüzde 70’i aştığı Mart 2022’de asgari ücret zammı erimiş oldu. Yılın ilk üç ayında enflasyona yenilen asgari ücret acilen yeniden belirlenmelidir! 3) AKP enflasyonda rekor kırmaya devam ediyor! AKP Aralık 2002’de yüzde 29.7 ile devraldığı enflasyonu 20 yıl sonra yüzde 60’ın üstüne yükseltti. 4) Fiyat artışları devam edecek! TÜFE yüzde 61.14 olarak açıklanırken yurtiçi ÜFE yüzde 114.97 olarak açıklandı. TÜFE ile ÜFE farkı 54 puana ulaştı. Bunun anlamı ÜFE’nin önümüzdeki aylarda da artmaya devam edecek olmasıdır. Üretici fiyatları tüketici fiyatlarına da yansıyacak. *** Açıklanan enflasyon oranlarından sonra Hazine ve Maliye Bakanı Nureddin Nebati, Bursa’da konuştu: “Enflasyon şu an yüzde 61, problem mi? Problem ama ekonomiyi faiz kıskacından da çıkardık. Şu anda hiçbir yatırımcı, girişimci enflasyonun üzerinde faiz kullanmıyor. Yıl sonunda enflasyonun makul bir seviyeye geleceğini hep birlikte göreceğiz. Tarım ürünlerinde verim patlaması olacak. İnşallah savaş bitecek, turizm gelirlerimiz beklentilerin de üzerinde gelecek... ...Döviz şuraya kadar gidecek diye karalar bağlayanlar vardı. Faiz artırılmadan olmaz diyenler vardı, elhamdülillah o da tamam” dedi. *** Özetle geniş kitleler enflasyon aracılığıyla tam bir yoksullaşma yaşıyor. Peki, para buharlaşmadığına göre bütün bu gelirler ve birikimler nereye gidiyor? İktidar oligarşisinin ceplerine! Ama genel seçimler de yaklaşıyor. O halde iktidarın bir şeyler yapması gerek: Derhal üç önleme başvuruluyor: 1) Sözde kalan vaatlerde bulunuyor ve etkisiz düzeltmeler yapıyor. 2) Baskıları artırıyor. 3) Laiklik karşıtlığını, şeriatçılığı, sabrı savunan din istismarını artırıyor. Bu politikalar medyada da derhal yansımalarını buluyor. Örneğin Yeni Şafak yazarı Faruk Beşer, ramazan ayını laikliğe saldırı için kullanıyor. “Ramazanı Müslümanlar olarak önce bizim inşa ettiğimiz laiklikten kurtulma vesilesi de yapmalıyız” diyor. *** Gerek iktidarın eylem ve söylemlerinde gerek ona bağımlı olan medyada, din istismarının çeşitli örnekleri sürekli çoğalıyor. Ama bunların gittikçe artan fiyatların körüklediği mutfaktaki yangını unutturabilmesi pek olanaklı görünmüyor.",https://www.cumhuriyet.com.tr/yazarlar/emre-kongar/enflasyon-soygunu-ve-laiklik-dusmanligi-iliskisi-1922661
Emre Kongar,Emperyalistler niçin laikliği sevmezler: Atatürk sendromu!,08 Nisan 2022 Cuma,"Emperyalistler, sömürdükleri toplumların, kendilerinin “Özgürlük, Eşitlik, Bağımsızlık, Demokrasi, Laiklik, İnsan Hakları, Kadın Hakları, Temel Hak ve Özgürlükler” gibi değerlerini benimsemelerini, özetle, “uygarlaşmalarını” istemezler. Çünkü kilisenin yani dinin egemenliğinden kurtulan Batı’nın, “Aydınlanma” sonucu geliştirdiği bu çağdaş değerleri fark eden ve benimseyen toplumlar, sonuçta, Emperyalist Batı’nın kendilerini sömürmesine karşı çıkarlar. *** “Batı”, asıl gelişmesini, Kilise’nin egemenliğini reddeden Aydınlanma’ya olduğu kadar, Endüstri Devrimi’ne yol açan ve bu Devrim’den sonra daha da yoğunlaşan Emperyalizme borçludur. Örneğin İngiltere’nin, Endüstri Devrimi’ni başlatan ve “Dünya İmparatorluğunu” Osmanlı’dan devralan ülke olmasının arkasında, o dönemdeki en büyük emperyalistlerden biri olması yatar. Fakat Emperyalist Batı, Çin, Hindistan, Güney Amerika ve Afrika deneyimlerinden sonra, sömürdükleri ülkelerdeki bazı liderlerin kendilerine, Batı değerlerini öne sürerek karşı çıktıklarını, Bolivar, Lumumba, Atatürk ve Gandhi gibi liderlerden öğrendikten sonra: Batı değerlerini dışlayan ve sömürdükleri ülkelerin Din-Tarım Toplumu döneminde kalmış olan değerlerini yücelten bir yaklaşım uygulamaya başladılar. Bu görüşü dünya çapında savunan iki düşünür, Orientalism (1978) adlı kitabı yazan Edward W. Said ve The Clash of Civilizations and the Remaking of World Order (1996) adlı kitabı yazan Samuel P. Huntington’dır. Said de Huntington da özellikle İslam Kültürünü yücelten ve “Özgürlük, Eşitlik, Laiklik, Kadın Hakları” gibi ilkeleri “Batı Emperyalizminin değerleri” olarak niteleyen iki yazardır. Her ikisi de benim “Atatürk Sendromu” diye nitelediğim, Batı Emperyalizmine karşı Batı’nın “Özgürlük, Bağımsızlık, Laiklik, Kadın Hakları” gibi değerleriyle başkaldırılmasını önlemeye yönelik kuramsal, siyasal ve ahlaki paradigmalar geliştirmeye çalışmışlardır. *** Batı Emperyalizmine karşı Batı’nın “Özgürlük, Bağımsızlık, Laiklik, Kadın Hakları” gibi değerleriyle başkaldırma eylemine neden “Atatürk Sendromu” adı verdiğimi şöyle açıklamalıyım: Yakın tarihte “Batı’nın Aydınlanma Kültürü”nden etkilenen ve “Batı Emperyalizmi”ne başkaldıran liderlere baktığımızda, İspanyol sömürgeciliğine karşı çıkan Simon Bolivar hemen akla gelen isimlerden biridir. Fakat, Batı kültüründen etkilenmiş olan Bolivar, İspanyolları yenmesine ve Büyük Kolombiya Devleti’ni kurmasına rağmen, Güney Amerikalıların birbirlerine düşmeleri yüzünden asıl siyasal hedefini gerçekleştirememiştir. Avrupa kültürüyle yetişmiş olan bir başka Özgürlükçü, Antiemperyalist, Bağımsızlıkçı lider Lumumba’dır. Ne yazık ki o da bağımsızlığı ilan edecek kadar başarı göstermesine rağmen, sonunda önce bir darbe ile iktidardan uzaklaştırılmış, sonra da dövülerek ve kurşuna dizilerek öldürülmüştür. Elbette bir başka lider, İngiliz Emperyalizmine karşı direnen Gandhi’dir. O da Atatürk’ün ölümünden sonra “Mustafa Kemal İngilizleri yenene kadar Tanrı’yı da İngiliz’in yanında zannediyordum” diyerek Atatürk’ün öncülüğünü kabul etmiştir. ABD’nin Bağımsızlık Savaşı’nın komutanı Washington, Batista’yı deviren Castro gibi “Özgürlükçü ve Bağımsızlıkçı” liderler de önemlidir. Hele ABD’nin Bağımsızlık Savaşı çok ilginçtir: İngilizlerin uzantısı olan bu sömürge halkı “İngiliz Emperyalizmi”ni yenmiş, üstelik de Dünya İmparatorluğu’nu İngiltere’nin elinden alarak, tarihsel bir rövanş(!) gerçekleştirmiştir. Washington, İngiliz Emperyalizmi’ne karşı başkaldıran sömürge halklarının birikiminin temsilcisi olan ve sonra da Emperyalizmin tahtına ABD’yi oturtan savaşı kazanan, Bağımsızlıkçı bir askeri komutan ve siyasal bir lider profiline sahiptir. Atatürk ise Antiemperyalist bir lider olarak sadece “Batı”ya karşı “Bağımsızlık Savaşı”nı kazanmakla kalmamış, bir Din-Tarım Toplumu olan ülkede, Aydınlanma ilkelerini uygulamaya koymuş ve topluma çağ atlatarak “Laik Cumhuriyeti” kurmuş olan bir Devrimci profilini temsil etmektedir. Bu nedenle Emperyalistleri korkutan sendroma “Atatürk Sendromu” adını verdim. *** Emperyalistlerin “Kimlik Politikası”, bütün “Özgürlükçü, Bağımsızlıkçı, Demokrat, Laik” akımlara, eğilimlere ve bunları savunanlara karşıdır. Çünkü sömürdükleri ülkelerde, din-mezhep, ırk-milliyet bazındaki farklı kimlikleri birbirlerine karşı kullanarak kendilerine karşı olan direnişleri kırarlar. Ayrıca iktidara gelmek için, içerden, mukaddes din, mezhep, ırk, milliyet kimliklerini istismar ederek kendilerine destek verenlerin yönetime gelmelerini kolaylaştırırlar. Laikliğe karşı olmaları da laiklik ilkesinin, bu ayrımları yok eden, bütün kimliklere eşit uzaklıktaki bir devlet biçimine dayalı olmasıdır. Dolayısıyla, Bağımsızlıkçı ve Özgürlükçü Antiemperyalizmin en önemli ilkesi Demokrasi ve Laikliktir. Atatürkçülük adına Taliban’ın desteklenmesi ise Marksizm adına Özal’ın desteklenmesi kadar büyük bir aymazlıktır.",https://www.cumhuriyet.com.tr/yazarlar/emre-kongar/emperyalistler-nicin-laikligi-sevmezler-ataturk-sendromu-1923633
Emre Kongar,Kadınlara ve çocuklara yönelik cinayetler ve şiddet!,10 Nisan 2022 Pazar,"Cuma günü yine bir kadın korkunç bir biçimde katledildi: Sinop’un Boyabat ilçesinde 38 yaşındaki kadın, üç ay önce boşandığı eski eşi tarafından, kemerle boğularak öldürüldü. *** BİANET’in yerel ve ulusal gazetelerden, haber sitelerinden ve ajanslardan derlediği haberlere göre, erkekler Mart’ta en az 25 kadını öldürdü. Ayrıca erkekler, kadınların yanında bulunan bir erkeği de öldürdü. En az altı kadın “koruma” veya “uzaklaştırma” kararına rağmen öldürüldü. 15 kadın ev içinde, 10 kadın, işyeri, ormanlık alan, sokak, hastane gibi ev dışı alanlarda öldürüldü. İki kadını oğlu, bir kadını babası, bir kadını akrabası öldürdü. 19 kadını kocası, eski kocası veya sevgilisi öldürdü. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Erkekler yedi kadını ayrılmak istediği, iki kadını da ekonomik sorunlar için öldürdü. Hukuki Süreç Kadınları öldüren en az 26 fail vardı. Sadece 20 fail tutuklandı. *** Erkekler Mart’ta en az üç çocuğu öldürdü. Bir çocuğu erken yaşta zorla evlendirilmek istendiği erkek, iki çocuğu da babası öldürdü. İstanbul, Edirne ve Ankara’da üç çocuğa babası şiddet uyguladı. Malatya’da bir çocuk şüpheli şekilde hayatını kaybetti. Hukuki Süreç Çocukları öldüren iki fail vardı. Biri tutuklandı, biri intihar etti. *** Basına yansıyan bilgilere göre erkekler, Mart’ta en az üç kadına tecavüz etti. Bir kadına kuzeni, bir kadına doktor, bir kadına da bindiği aracın şoförü tecavüz etti. Hukuki Süreç Kadınlara tecavüz eden üç fail vardı. Sadece iki fail tutuklandı. Bir failin hukuki süreci basına yansımadı. Taciz Mart 2022’de erkekler en az beş kadını taciz etti. Erkekler, dört kadını sözlü ve fiziki yollarla taciz etti. Hukuki Süreç Kadınları taciz eden beş fail erkek vardı. Sadece bir erkek tutuklandı. *** Erkekler, Mart’ta en az 12 kız ve oğlan çocuğunu istismar etti. İki çocuğu öğretmeni, bir çocuğu patronu, bir çocuğu akrabası, bir çocuğu da okul çalışanı erkek istismar etti. 12 çocuk okul, sokak gibi ev dışı alanlarda istismar edildi. (Benim notum: BİANET’in “istismar” sözcüğü ile gerçekten “istismar”ı mı kastettiğini yoksa, medya bu sözcüğü “tecavüz” yerine kullandığı için, aynı biçimde, tecavüzleri de içeren anlamda mı kullandığını bilmiyorum.) Hukuki Süreç Çocukları istismar eden 15 fail erkek vardı. Sadece altı fail tutuklandı. *** Erkekler, Mart’ta en az 51 kadına şiddet uyguladı. Erkekler en az altı kadına “koruma kararını” ihlal ederek şiddet uyguladı. En az 41 kadına kocası, sevgilisi, eski kocası/sevgili şiddet uyguladı. İki kadına oğlu, bir kadına da şoför şiddet uyguladı. Erkeklerin 39 kadına şiddet uygulama bahanesi basına yansımazken, erkekler 12 kadına ayrılmak istediği, barışmak istemediği için şiddet uyguladı. 20 kadın kuaför salonu, işyeri, otobüs, ormanlık alan gibi ev dışı alanlarda, 27 kadın ev içinde yaralandı. Hukuki Süreç Kadınlara şiddet uygulayan en az 51 fail vardı. Sadece üç fail tutuklandı. *** Erkekler Mart’ta en az 93 kadını seks işçiliğine zorladı. Seks işçiliğine zorlanan 36 kadın Türkiye vatandaşı değildi. Seks işçiliğine zorlananlar arasında çocuklar da vardı. Hukuki Süreç Kadınları seks işçiliğine zorlayan 51 fail vardı. 35 fail gözaltına alındı, 12 fail tutuklandı. Dört fail serbest bırakıldı. *** Sevgili okurlarım, BİANET’in bu raporundaki bilgiler hakkında dikkatinizi çekmek istediğim ilk nokta, bu sayıların sadece medyaya yansımış olan olayları yansıttığı: Yani gerçek sayılar çok daha fazladır. İkinci olarak dikkat edilmesi gereken nokta, cinayet ve şiddet olaylarının önemli bir bölümünün, aile içi ve/veya ilişki içi cinsiyetçi şiddet ve cinayeti içerdiği: Sanıyorum, İstanbul Sözleşmesi’nden çıkılması bu konudaki şiddetin artmasında önemli bir neden oldu. Üçüncü olarak da hatırı sayılır sayıda failin, bu işlerden yakayı sıyırdığına dikkat edilmeli: Çünkü “kadını değersizleştiren erkek egemen feodal kültür”, toplumun bütün kurumlarına, güvenlik güçlerine ve yargıya bile sinmiş! Ne yazık ki, aile ve ilişki içi cinayetler ve şiddet, İstanbul Sözleşmesi’nden bir gecede tek imza ile çıkılmasından sonra daha da vahim boyutlar kazanmış görünüyor!",https://www.cumhuriyet.com.tr/yazarlar/emre-kongar/kadinlara-ve-cocuklara-yonelik-cinayetler-ve-siddet-1924278
Emre Kongar,İktidarın cehalet eğitimi başarısı,01 Nisan 2022 Cuma,"Bu iktidarın en büyük başarısı, toplumun temellerini oluşturan yargıyı ve eğitimi kendisine ram etmiş görünmesindedir: Yargı yoluyla rejimi değiştirmiş, eğitim yoluyla da geleceği belirlemiş görünüyor. (Ama her iki konuda da siz “Görünüşe aldanmayın” derim. Çünkü her iki başarı görüntüleri de geçicidir.) Bu yazıda sadece eğitim üzerinde durmak istiyorum. *** Dogmatik eğitim çok zor bir iştir. Bakın bu nasıl yapılmaya çalışıldı: Önce eğitimin amacı, hedefi belirlendi: Ezberci, kendisine empoze edilen her türlü düşünce ve bilgiyi sorgusuz sualsiz kabul eden, dış dünyaya kapalı, icat yapmaya ve teknolojiye yatkın olmayan, soru sormayan, araştırma yapmayan, çağ gerisi, dogmatik kafalı insanlar yetiştirmeye yönelindi. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Kendi mensuplarına, “Bu ülke Müslüman bir ülke. Yüzde 99’u Müslüman. Şimdi Türkiye’nin konumu itibarıyla biz icat yapamıyoruz, buluş yapamıyoruz. Tarım ülkesiyiz biz. Ara teknik eleman ülkesiyiz biz” dedirtildi. Yine bir mensuplarına, “Eğitim düzeyi arttıkça, oylarımız düşüyor” bile dedirtildi. “Okuma oranı arttıkça beni afakanlar basıyor. Ben her zaman cahil halkın ferasetine güveniyorum” diyen rektör yardımcısı da YÖK üyesi yapılarak terfi ettirildi. İş bulma konusunda, liyakat yerine sadakat egemen kılınarak hangi konuda ve hangi düzeyde olursa olsun, diplomaların değeri sıfırlandı. Bakın dogmatik eğitim nasıl gerçekleştirildi: Okulöncesinden başlayarak üniversite sonrasına kadar bütün eğitim kademelerinde dogmatik dinci eğitim modeli (din eğitimi değil, dogmatik dinci eğitim) genel eğitim yöntemi haline getirildi. Okulöncesinden lise sona kadar eğitimde hem Diyanet İşleri Başkanlığı’yla hem de tarikatların kurdukları vakıflarla işbirlikleri gerçekleştirildi. Çocukların okul seçimlerinde ve bir üst eğitime geçişlerinde, imam hatip okullarının dayatıldığı bir yapı oluşturuldu. Okullara, (öğrencileri haremlik-selamlık olarak oturmaya zorlayabilecek kadar gözü dönmüş olan da dahil) hem yönetici hem öğretmen olarak bu yeni hedefi benimsemiş kişiler atandı. Ülkenin iyi eğitim vermeleriyle ünlenmiş olan (eski isimleriyle) Kabataş, Cağaloğlu Kız, İstanbul Erkek, Vefa, İzmir Atatürk liseleri gibi bütün ünlü okullara da özel olarak “Proje Okullar” adıyla el konuldu ve bunların hem dersleri hem de yönetici ve öğretmen kadroları dogmatik eğitime uygun biçimde düzenlendi. Elbette okulöncesinde, lise sona kadar bütün ortaöğretimde böyle düzenlemeler yapılırken yükseköğretim de ihmal edilemezdi. Ülkenin her yerinde pıtrak gibi, yeterli öğretim kadrosu olmayan üniversiteler açıldı. Buralara kendi müttefikleri ve hatta üyeleri olan yöneticiler ve öğretim kadroları atandı. Doktora, doçentlik ve profesörlük unvanlarının verilme koşulları da gayri ciddi denilebilecek düzeylere indirildi, kolaylaştırıldı ve basitleştirildi. Özetle ilk, orta ve yükseköğretimdeki bütün kadrolar yukarıda belirtilen hedefe uygun olarak, liyakate göre değil, sadakate göre atandı ve bu hedefe inanmayanlar bütün eğitim kurumlarından tasfiye edildi. Elbette hem üniversitelerde hem liselerde, öğrenciler bu seviye düşüklüğüne ve yapılan müdahalelere karşı direndiler. Liselerde ve üniversitelerde öğrenci olayları yaşandı. Bütün bu protestolar, güvenlik güçleri ve yöneticiler tarafından terör örgütü faaliyetleri olarak nitelendi ve aileler de tehdit edilerek gerek güvenlik güçleri gerekse yargı tarafından, en şiddetli biçimde, (hatta kimi zaman da haksız ve hukuksuz olan) uygulama ve kararlarla bastırıldı. *** Sevgili Yalçın Bayer, 2 Ekim 2015 tarihli yazısında şöyle diyordu: “14 Mayıs 1950 seçimleri ile 27 yıllık kurucu tek parti iktidarı, çağının çok ilerisinde bir demokratik olgunluk ile el değiştirirken, bugünün ‘rafine’ demokratları tarafından ‘despotluk’la suçlanan İsmet İnönü, ‘yayan’ yürüyerek ayrıldığı Çankaya Köşkü’nü iktidarın yeni sahiplerine terk etmiş ve iktidarı sandıkta demokratik yollardan kaybetmesini ‘En büyük yenilgim en büyük zaferimdir’ sözleri ile tarihe örnek bir demokrasi manifestosu ile değerlendirmişti.” Ben de bu yazımı bitirirken, İsmet İnönü’nün bu sözüne tersten bir gönderme yaparak “İktidarın en büyük zafer görüntüsü, en büyük yenilgisidir” diyorum.",https://www.cumhuriyet.com.tr/yazarlar/emre-kongar/iktidarin-cehalet-egitimi-basarisi-1921414
Emre Kongar,Ukrayna krizinin temelleri ve Türkiye,24 Şubat 2022 Perşembe,"Bu yazının sonucunu en başta söyleyeyim: Batı Bloku ve NATO, Ukrayna’da, kendi oyununa geldi ve “Soğuk Savaş” döneminde Sovyetler’i çökertmek için kullandığı “mikromilliyetçilik” veya “Kimlik siyaseti” denilen stratejinin kurbanı oldu. Batı, SSCB’yi zayıflatmak ve dağıtmak için “farklı kimlik sahibi olduğunu iddia edenler, ister dinci, ister mezhepçi, ister ırkçı, ister milliyetçi olsunlar, siyasal olarak (özerklikten de öte) bağımsız olmaya hak kazanırlar” siyasetini devreye sokmuştu. Ama bu kez aynı ilke, Ukrayna’da, Donbas Bölgesi’ndeki iki oblast (özerk kent yönetimi) olan Donetsk ve Lugansk tarafından Ukrayna’dan ayrılmak ve Rusya Federasyonu'ndan, “Barışın sağlanması için askeri yardım istemek” için, Batı’ya, NATO’ya karşı kullanıldı. Elbette bunun arkasında, SSCB’nin dağılmasından sonra ortaya çıkan devletlerin NATO üyesi yapılarak Rusya Federasyonu’nu çevirme harekâtının Rusya’da yarattığı tehditler yatıyordu. Ukrayna konusunda, hem Batı’nın “mikromilliyetçilik” stratejisinden kaynaklanan “kimlik” politikalarının dayandığı ilke hem de Avrupa’nın doğalgaz konusunda kendisine olan bağımlığı Rusya’nın elindeki en büyük iki koz olarak görünüyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** Soğuk Savaş döneminde ABD liderliğindeki Batı propagandası, Sovyetler’i zayıflatmak için, çeşitli dinlerden, mezheplerden, ırklardan ve milliyetlerden oluşan bu Birliği “kimlik politikalarıyla” bombardımana tuttu: Nitekim SSCB çözüldükten sonra, Asya’daki yeni Türki devletlere ek olarak, sadece Balkanlar’da Yugoslavya’nın bölünmesiyle Bosna-Hersek, Hırvatistan, Slovenya, Kuzey Makedonya, Sırbistan, Karadağ, Kosova olarak yedi yeni devlet ortaya çıktı. Çekoslovakya ikiye bölündü. Estonya, Letonya, Litvanya, Moldova, Belarus, Ukrayna, bağımsızlıklarını kazanan devletler oldular. Bu arada, tarihsel olarak Polonya, Avusturya, Macaristan, Almanya, Rusya ve Osmanlı İmparatorluğu arasında, özellikle Balkanlar’da yoğunlaşan, pek çok savaş, toprak ve nüfus alışverişi olduğunu, bunun da Avrupa’daki “kimlikleri” son derece karışık, karmaşık ve karmakarışık bir hale getirdiğini de kaydetmeliyiz. *** Sonuç olarak, SSCB’nin dağılmasından sonra ortaya çıkan devletlerin Rusya Federasyonu’nu tehdit eder biçimde NATO üyesi yapılmaları ve Ukrayna’nın da içte çıkarılan karışıklıklar ve iktidar değişmeleriyle bu kervana katılmak istemesi, (katılmasının istenmesi) bugünkü krizi doğurdu. Şimdi Rusya’nın, elindeki doğalgaz kozunu etkin bir biçimde kullanma niyetinde olduğu görülüyor. Türkiye bu çatışmada hem Montrö dolayısıyla, Karadeniz’e giriş çıkışları kontrol etme gücüne sahip olduğu için, hem de Ukrayna ile olan ilişkilerinden dolayı ve Minsk Antlaşmalarının gözlemcisi kimliğiyle rol sahibi olabilirdi. Ama öyle anlaşılıyor ki Batı, NATO, Erdoğan/AKP iktidarını bu konuda hiç muhatap almadı ve temaslara dahil etmedi. Değerli eski Sırbistan Büyükelçisi ve AGİT uzmanı Süha Umar’ın da belirttiği gibi Türkiye bugün ne 20 yıl önceki ne de hatta 1930’lardaki gücüne ve saygınlığına sahip. Dolayısıyla bu sorunda arabuluculuk yapma şansı da pek yok gibi görünüyor. Bu çatışmada iktidarın alabileceği en önemli tavır, (olanaklı olduğu ölçüde uluslararası hukuk ilkelerine uygun olarak) tarafsız kalmaktır diye düşünüyorum.",https://www.cumhuriyet.com.tr/yazarlar/emre-kongar/ukrayna-krizinin-temelleri-ve-turkiye-1910508
Emre Kongar,Emperyalizm savaşları ve ABD’nin yanlışı (2),11 Mart 2022 Cuma,"Dünkü yazımda Emperyalizmin tarihsel serüvenini yazdıktan sonra, şu satırlarla bugünkü yazıma hazırlık yapmıştım: “Soğuk Savaş’tan sonra, Emperyalizm yeni bir kimlik kazandı: Neoemperyalizm artık Neokapitalizmin incelikli ekonomik ve mali kurumlarını ve araçlarını da savaşla ve siyasetle (ideolojiyle) birlikte kullanmaya başladı. Soğuk Savaş sonrasında, terörü İslam adına kullanan saldırganlar da mağlup edilince, dünya egemenliği artık ABD ve Çin arasında bir rekabete konu oldu. Bu rekabette/savaşta ABD, AB’yi ve Rusya’yı yanına almaya, Çin de Rusya ile ittifak kurmaya ve her ikisi birden, Afrika’yı egemenliklerine katmaya çalışmaktadır.” *** Bugünkü yazıma, ABD’nin önümüzdeki dönemde asıl rakibinin Çin olduğunu çoktan fark ettiğini belirterek başlayacağım. Fakat daha önce, dün benim yazımla aynı zamanda yayımlanan iki değerli arkadaşımın, benim dünkü ve bugünkü yazılarım arasında (tesadüfen) ciddi ve anlamlı bir köprü oluşturan yazılarından iki kısa alıntı yapacağım. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Ergin Yıldızoğlu, çok önemli tanımlar ve saptamalar yaptığı yazısının bir yerinde şöyle diyordu: “Bugün, Ukrayna krizinin, küreselleşmenin tabutuna son çiviyi çaktığı söylenebilir.” Ve sonra şöyle devam ederken yeni bir döneme girdiğimizi vurguluyordu: “Yine, büyük güçler arası rekabet, dengeleme, ‘yeniden paylaşım’ savaşları çağına girdik.” Yıldızoğlu’nun, tümü okunması gereken, dünkü yazısı, Yeniemperyalizmin (Neoemperyalizmin) niteliklerini de belirliyor ve başlayan bu yeni çağda, Ukrayna örneği üzerinden, hangi yöntemlerin gündeme geldiğini anlatıyordu. Mehmet Ali Güller de konuyu enerji stratejileri bağlamında ele aldığı yazısının sonunu, benim bugünkü yazımda anlatacağım gerçeğin temelini vurgulayarak şöyle bağlıyordu: “Ve sonucun sonucu olarak, ABD’nin bu enerji planları hayata geçse bile Rusya’nın doğuracağı açığı karşılayamıyor.” Güller’in de tümü okunması gereken yazısı Ukrayna krizi üzerinden Rusya ile Batı arasında enerji konusunda geliştirilmiş olan ve ABD’nin neden AB üzerinden ve AB ile birlikte Rusya’yı da yanına çekmek istediğini açıklayan karşılıklı girift ilişkileri anlatıyordu. *** İşte bu yeni dönemde, Yeniemperyalizm savaşlarında, ABD şimdiden birçok önlem almış ve Çin’le olan dünya egemenliği kavgasında, Avrupa Birliği ile Rusya’yı, Hindistan, Avustralya ve Tayvan’la birlikte kendi yanına almak ve Afrika’da ilerlemek için oldukça anlamlı mesafeler de kat etmişti. Örneğin Rusya ile AB’nin enerji bağımlılığını da pekiştiren siyasal strateji değişikliği de şöyle ifade edilmişti: “19-20 Kasım 2010 Lizbon Zirvesi’nde atılan bir o¨nemli adım da NATO’nun tu¨m Avrupa toplumlarını, topraklarını ve kuvvetlerini koruyabilecek bir fu¨ze savunması yetenegˆi gelis¸tirme kararıydı. NATO liderleri, NATO ve Rusya Federasyonu arasındaki ilis¸kilerin yeniden du¨zenlenmesi kapsamında, Rusya’yı gelecekteki fu¨ze savunması konusunda is¸birligˆini go¨ru¨s¸meye davet ettiler.” (https://www.nato.int/nato_static_fl2014/assets/pdf/pdf_publications/20111122_nato_after_lisbon_TUR.pdf) *** Sonuç olarak ABD, yeni dönemdeki dünya egemenliği için Çin’le girişeceği rekabette yanına çekmesi gereken ülkelerden biri olan Rusya’yı, NATO ile tehdit edip kışkırtarak düşman kategorisine koyduğu için, en azından kısa vadede, elindeki çok önemli kozlardan birini kaybetmiş görünüyor. Ayrıca Rusya Çin’le tam bir ittifak kurarsa, bu yeni dönemde, ABD’nin geri kalma olasılığı bile ortaya çıkabilir. İşte bu yüzden Ukrayna krizi ABD için uzun vadeli bir yanlışı bağrında barındırıyor. *** Elbette bu çözümleme çok uzun vadeli. Kısa vadeli kayıp-kazanç envanteri daha bir süre tam belli olmayacak ve bütün tarafların siyasal ve askeri tutum ve davranışlarına göre değişmeler gösterecek. Ama kesin olan tek bir nokta var: En büyük bedeli, halkı ve ülkesiyle Ukrayna ödüyor. Dolayısıyla Rusya’nın saldırısı, aynen ABD’nin ve NATO’nun Ortadoğu ve Kuzey Afrika saldırıları gibi, asla bağışlanamaz.",https://www.cumhuriyet.com.tr/yazarlar/emre-kongar/emperyalizm-savaslari-ve-abdnin-yanlisi-2-1914819
Emre Kongar,Savaşın gölgesinde basın özgürlüğünü savunmak,27 Şubat 2022 Pazar,"Sevgili okurlarım, ne yazık ki, NATO’nun Rusya’yı çevrelemeye devam etme stratejisi ve Rusya’nın bunu önlemek için Ukrayna’ya saldırısı, İKİNCİ SOĞUK SAVAŞ döneminin kapılarını açtı. Rusya’nın Ukrayna’ya saldırı için gerekçe olarak kullandığı, Donbass bölgesindeki Ruslar ve bu bölgelerden gelen davet, Huntington’un Sovyetler’in çökmesinden sonra din ve ırk temelli “Kimlik Siyaseti”, Batı’nın empoze ettiği bir stratejiydi... Bu anlamda Batı kendi kimlik siyasetinin kurbanı oldu. Bu savaşta Türkiye, Atatürk’ün Kurtuluş Savaşı ve bağımsızlık ilkesi ile İsmet İnönü’nün İkinci Dünya Savaşı sırasındaki tarafsızlık politikası ışığında, sıcak savaştan kaçınmalı, İkinci Soğuk Savaş döneminde de adımlarını çok dikkatle atmalıdır. İktidar şimdilik doğru bir tutum içinde tarafsızlık politikası izliyor. Dilerim buna aynen böyle devam edilir. *** Olayın bir başka yönü de Rusya’nın otoriter bir rejime sahip olması. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Ne yazık ki Sözde Demokrasi de, Arap Baharı’nda, Turuncu Devrimlerde, Neoemperyalizmin aracı olarak kullanılıyor. Rusya’nın Ukrayna saldırısı, otoriter rejimle yönetilen bir ülkenin Sözde Demokrasi ile yönetilen bir ülkeye saldırısı olarak görüldüğü için çok daha sert olarak eleştiriliyor. Ama Yılmaz Özdil’in SÖZCÜ’deki dünkü ve evvelki günkü yazıları dikkatle okunduğunda her iki ülkedeki rejimlerin birbirinden çok da farklı olmadığı zaten ortaya çıkıyor. *** Tam bu noktada, Türkiye’deki Demokrasi, Hukuk Devleti ve Basın Özgürlüğü meselesine geliyoruz. Ne yazık ki Freedom House gibi uluslararası bağımsız değerlendirme yapan kuruluşlar Türkiye’yi de Rusya gibi, basın özgürlüğünde “Özgür olmayan” ülkeler kategorisinde görüyor. Bu bağlamda, Osman Kavala’nın ve Selahattin Demirtaş’ın, AİHM kararlarına rağmen hapiste tutulduğunu unutmadan, Cumhuriyet’in eski Genel Yayın Yönetmeni CHP Milletvekili Utku Çakırözer’in Ocak ayı Basın Özgürlüğü Raporu’nun özetini anımsatmak istiyorum: Ocak ayında en az 45 gazeteci hâkim karşısına çıktı. Sedef Kabaş sabaha karşı gözaltına alınarak tutuklanırken 5 gazeteci daha gözaltına alındı. Cemaat yurdunda intihar eden Enes Kara’nın haberini yapan Elazığlı gazeteci Faik Akgün işinden oldu, tehditlerin hedefine kondu. RTÜK, TELE1 ve FOX TV’ye ağır cezalar verdi. “Mit Mensubunun cenazesi” haberleri nedeniyle yargılanan gazeteciler Ferhat Çelik, Barış Pehlivan, Hülya Kılınç, Murat Ağırel ve Aydın Keser’in cezaları onaylandı. DW-Türkçe muhabiri Alican Uludağ, gazeteci Sedef Kabaş hakkında tutuklama kararı veren hâkimin kıdemsiz olduğuna dair haberinin ardından sosyal medyada tehdit edildi. Gazeteciler Oktay Candemir, Hayri Demir sosyal medya üzerinden ölümle tehdit edildiğini açıkladı. Rojhat Doğru müebbet hapis, Elif Çetiner 1 yıl, 8 ay, 4 gün hapis cezasına çarptırıldı. BirGün gazetesi çalışanı gazeteci Can Uğur 2015 yılında yaptığı bir haber nedeniyle yine aynı suçlama ile gözaltına alındı. Mezopotamya Ajansı Yazı İşleri Müdürü Ferhat Çelik, bir günde iki kez gözaltına alındı. Akademisyen ve yazar Fatih Yaşlı bir sosyal medya paylaşımı nedeniyle gözaltına alındı. Enes Kara için düzenlenen protestoları takip eden Gazete Karınca muhabiri Yadigar Aygün ve Yeni Demokrasi muhabiri Tuba Apaydın gözaltına alındı. Halkın Günlüğü Yazı İşleri Müdürü Bahattin Seçilir hakkında soruşturma başlatıldı. RTÜK, sunucu Selçuk Tepeli’nin yorumu nedeniyle FOX TV’ye para cezası, TELE1’de de konuk gazeteci Sedef Kabaş’ın ifadeleri nedeniyle 5 kez program durdurma ve idari para cezası verdi. Etkin Haber Ajansı’nın internet sitesine erişim 1 ayda 3 kez engellendi. Yeni Yaşam, Gazete Alınteri gibi internet sitelerinin de aralarında bulunduğu 8 web sitesine erişim tümüyle engellendi. Radyo dinleme platformu Radio Garden erişime engellendi. Tarikat yurdunda intihar eden Enes Kara hakkındaki 17 habere erişim engeli getirildi. Mersin Limanı’nda uyuşturucu ticaretine yönelik operasyon haberleri, Ege Üniversitesi’nde “kişiye özel” açılan ilanlar, Esenyurt Belediyesi’nin AKP’li eski başkanları dönemindeki usulsüzlük iddiaları, İBB’ye haciz uygulatan şirket ile ilgili haberler, suç örgütü lideri ile görüşerek fotoğraflarını çeken hâkimle ilgili haberler, CHP Grup Başkanvekili Engin Özkoç’un Cumhurbaşkanı Erdoğan’a yönelik ifadeleri de erişime engellenen haberler arasında yer aldı. *** İktidarın toplumu kutuplaştırdığı yirmi yılın ağırlığı ve alışkanlığı ile olaylara, “Rusya”, “NATO” veya “Ukrayna” yanlısı ya da karşıtı olarak bakmaya çalışmayalım... İktidarın bütün farklı fikirleri birbirlerinin düşmanı olarak görme ve gösterme oyununa gelmeyelim... Farklı yaklaşımlarla da olsa, hepimiz için en önemli taraftarlığın ülkemizin çıkarları olduğunu unutmayalım.",https://www.cumhuriyet.com.tr/yazarlar/emre-kongar/savasin-golgesinde-basin-ozgurlugunu-savunmak-1911365
Emre Kongar,Yeni Seçim Yasası da milli iradeye aykırıdır!,17 Mart 2022 Perşembe,"AKP, 3 Kasım 2002 tarihinde yapılan seçimlerde, 12 Eylül 1980 faşizminin çıkardığı yüzde 10 barajıyla iktidara geldi... Erdoğan, hem Başbakanlık hem de Cumhurbaşkanlığı yetkilerini seçimlerin hem öncesinde hem de sonrasında, Anayasa’ya, yasalara ve Parlamenter Demokrasi’nin geleneklerine aykırı olarak, kötüye kullanması ile sonunda rejimi, “Şahsım Devleti”ne dönüştürdü. Bugünkü AKP/Erdoğan/MHP/Bahçeli iktidarının siyasal öyküsü, her seçim öncesinde ve sonrasında alınan virajlar, değişik ittifaklar ve Demokratik Rejim’in farklı biçimlerde istismarıyla çok net olarak görülebilir. Bu yazıda çok kısaca sadece AKP/Erdoğan yönetiminin nasıl iktidara geldiğine ve yeni çıkardıkları “Seçim Yasası”nın sakıncalarıyla birlikte, yüzde 10’dan yüzde 7’ye indirdikleri “Seçim Barajı”nın “Milli İradeyi” nasıl engellediğine işaret etmek istiyorum. Ama hemen belirteyim ki halkın yükselen Demokratik Rejim özlemi ve talebi karşısında artık otoriter AKP/Erdoğan/MHP/Bahçeli iktidarının sürmesi hangi saptırmaları ve baskıları yaparlarsa yapsınlar pek olanaklı görünmüyor. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet *** Demokrasiye ve Milli İradeye aykırı olan yüzde 7 seçim barajı, güya MHP/Bahçeli’nin oy oranı düşünülerek saptanmış... “Güya” diyorum, çünkü artık Bahçeli/MHP’nin bu oy oranına erişmesi hiç de olanaklı görünmüyor... Erdoğan/AKP iktidarı ile ittifak ve Meral Akşener’in Milliyetçiliği Demokratik Rejime eklemlemesi, Bahçeli’yi ve MHP’yi çok büyük ölçüde eritmiş görünüyor. 3 Kasım 2003 seçimlerinin sonuçlarına bakarak YÜKSEK BARAJIN NASIL ANTİDEMOKRATİK OLDUĞUNU anlayabiliriz. Çünkü yüzde 7 barajı da yüzde 10 barajından çok farklı sonuçlar vermeyecek, hatta yeni siyasal oluşumlar bağlamında “Milli iradenin” Meclise yansıması bakımından daha da vahim neticeler ortaya çıkarabilecektir. *** 12 Eylül faşizminin belirlediği yasayla yapılan 2002 seçimlerinde 41 milyon 407 bin 27 kayıtlı seçmenden 32 milyon 768 bin 161’i oy kullandı. Kullanılan 32milyon 768 bin 161 oydan 1 milyon 239 bin 378 tanesi geçersiz sayıldı. 31 milyon 528 bin 783 geçerli oydan 10 milyon 808 bin 229 tanesini alan AKP, geçerli oyların yüzde 34.4’ü ile iktidar oldu. Seçime katılma oranı yüzde 79 idi. Bu hesapla AKP, kayıtlı seçmenlerin ancak yüzde 26’sı yani dörtte birinden oy almıştı. Buna karşılık 12 Eylül faşizminin koyduğu yüzde 10 barajıyla 13 milyon 438 bin 91 oy, yani kayıtlı seçmenlerin yüzde 32.45’i, GEÇERLİ OYLARIN YÜZDE 42.62’Sİ YANİ NEREDEYSE YARIYA YAKINI MECLİS DIŞINDA KALMIŞTI. *** Tansu Çiller’in genel başkanı olduğu DYP 3 milyon 8 bin 942 oy ile kullanılan oyların 9.54’ünü alabildiği için binde yarım oy oranı ile faşizmin seçim barajına takılmış ve Meclis dışında kalmıştı. Devlet Bahçeli’nin genel başkanı olduğu MHP 2 milyon 635 bin 787 oy almış ve yüzde 8.36 oy oranı ile Meclis dışında kalmıştı. Cem Uzan’ın genel başkanı olduğu Genç Parti, 2 milyon 285 bin 598 oy almış ve yüzde 7.25 ile Meclis dışında kalmıştı. Mehmet Abbasoğlu’nun genel başkanı olduğu Kürt oylarına dayanan Demokratik Halk Partisi 1 milyon 960 bin 660 oy almış yüzde 6.22 oy oranı ile Meclis dışında kalmıştı. Mesut Yılmaz’ın genel başkanı olduğu ANAP 1 milyon 618 bin 465 oy almış yüzde 5.13 ile Meclis dışında kalmıştı. Recai Kutan’ın genel başkanı olduğu Saadet Partisi 785 bin 489 oy almış ve yüzde 2.49 ile Meclis dışında kalmıştı. Bülent Ecevit’in genel başkanı olduğu Demokratik Sol Parti ancak 384 bin 9 oy alabilmiş ve yüzde 1.22 ile Meclis dışında kalmıştı. Büyük umutlarla İsmail Cem, Kemal Derviş ve Hüsamettin Özkan’ın kurdukları Cem’in genel başkanı olduğu Yeni Türkiye Partisi, Kemal Derviş’in son anda karar değiştirip CHP’ye katılmasıyla ancak 363 bin 869 oy alabilmiş ve yüzde 1.15 ile Meclis dışında kalmıştı. Bir kazada hayatını kaybeden rahmetli Muhsin Yazıcıoğlu’nun genel başkanı olduğu Büyük Birlik Partisi 322 bin 93 oy ve yüzde 1.02 ile Meclis dışında kalmıştı. Bağımsızlar 314 bin 251 oy ile yüzde 1 oranında kalmışlar ve Meclis’e kimseyi sokamamışlardı. Yüzde 1’den az oy alan partiler TKP dışında genellikle genel başkanlarının isimleriyle anılan partilerdi ve aldıkları oylar şöyleydi: Eski ANAP’lı Bakan, namuslu Emniyetçi Sadettin Tantan, 294 bin 909 oy yüzde 0.94. Çin çizgisindeki komünizmin temsilcisi, Doğu Perinçek, 159 bin 843 oy, yüzde 0.51. Atatürkçülük ile İslamcılığı birleştiren Haydar Baş, 150 bin 482 oy, yüzde 0.48. “Yetmez ama ‘Evet’”çi “liberal solculardan” Ufuk Uras, 106 bin 23 oy, yüzde 0.34. Liberal Besim Tibuk, 89 bin 331 oy, yüzde 0.28. İslamcı yazar ve düşünür Aykut Edibali, 68 bin 271 oy, yüzde 0.22. Aydemir Güler’in lideri olduğu Türkiye Komünist Partisi, 59 bin 180 oy, yüzde 0.19. *** İktidarın değiştirdiği “İttifaka İzin Veren Seçim Yasası” Erdoğan/AKP’nin Bahçeli’ye attığı bir can simidiydi. Şimdi Babacan ve Davutoğlu’nun Erdoğan’dan kopması, Saadet Partisi ve Demokrat Parti’nin de CHP ile Demokrasi adına kurdukları ittifak, Demokratik mücadeleye sayısal açıdan bir kazanç sağlamasa da siyasal açıdan Demokrasi cephesini güçlendirdiği için, mutlaka engellenmeliydi ve “İttifak Yasası” bu amaçla değiştirildi. Dolayısıyla, yeni seçim yasası önerisi, bir yandan bu partilerin ittifaktan yararlanmalarını önleyici önemler içerirken, öte yandan zaten sarsılmış olan seçim güvenliğini de iyice tehlikeye sokan maddelerle doludur. Muhalefet “Demokrasiyi ve Milli İradeyi hiçe sayan” bu yasaya direnmelidir.",https://www.cumhuriyet.com.tr/yazarlar/emre-kongar/yeni-secim-yasasi-da-milli-iradeye-aykiridir-1916682
Emre Kongar,Kutuplaştırmaya karşı sabır!,04 Mart 2022 Cuma,"İki Dünya Savaşı trajedisini yaşamış olan Avrupa’da üçüncü bir savaş yaşanıyor: Ukrayna yakılıp yıkılıyor. Hiç kimse bu trajediye ilgisiz kalamaz... Ve herkes bu trajedinin uzamasını, yaygınlaşmasını ve derinleşmesini engellemek, barışı sağlamak için çaba sarf etmelidir. Ne yazık ki bu trajedinin arkasında, dünyaya egemen olmak isteyen güçlerin arasındaki güç savaşı yatmaktadır. Bu güç savaşı, soğuk savaş biçiminde, siyaset, ideoloji, kültür ve ekonomi alanlarında sürekli olarak devam etmekte, öte yandan da Afganistan’da, Irak’ta, Libya’da, Ukrayna’da görüldüğü gibi, sıcak savaş olarak ortaya çıkmaktadır. Bütün dünya ve ülkemiz de bu bağlamda “Kutuplaşmakta”, daha doğrusu “Kutuplaştırılmaktadır”. *** Evet, “Kutuplaştırma” hem barışın hem demokrasinin en büyük düşmanıdır... DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Evet, bütün diktatör heveslileri, bütün savaş yanlıları, kendilerinin antidemokratik saldırganlıklarını meşrulaştırmak için düşmanlarını beslerler, olduklarından güçlü gösterirler ve kışkırtırlar... Görünürde düşman yoksa da önce düşman yaratırlar, sonra onları şeytanlaştırır ve varlıklarını, kendilerinin demokrasiyi ve barışı yok eden tutum ve davranışlarına gerekçe olarak kullanırlar. Bu süreç içinde ilk adım olarak dil ile işe başlarlar: Sürekli olarak nefret dili kullanır, bu dili, bütün topluma, özellikle de kendilerini eleştirenlere benimsetmeye çalışırlar. Demokrasiden ve barıştan yana olanlar da dahil, bütün toplum nefret dili kullanmaya başladı mı, artık işleri yarı yarıya kolaylaşmıştır. İkinci adım olarak, toplumda diyaloğu engeller, her türlü karşılıklı iletişime karşı çıkarlar: Onlar için tek doğru mesaj kendi verdikleridir. Farklı görüşlerin hiçbiri geçerli değildir; karşıt görüşler ise zaten doğrudan “ihanet” diye suçlanır. Üçüncü adım olarak her türlü uzlaşmaya karşı tavır alırlar: Hiçbir farklı görüşle, muhalifle konuşmak, masaya oturmak, müzakere etmek, istemezler. Çözüm önerileri ise sadece kendi dayattıkları koşullardır ve bu koşullar doğrudan doğruya daha sert antidemokratik tedbirlere ve savaşa daha yakın eylemlere yöneliktir. Ve bütün bu sabit fikirli tutum ve davranışlar, bunları savunanlar iktidardan düşene kadar devam eder. *** Peki bu sürece nasıl karşı koyacağız? Barışı ve demokrasiyi nasıl koruyacağız? Bu sorunun yanıtı açık: “Kutuplaştırma politikası”nın yukarda özetlediğim üç yöntemine de ısrarla, bıkmadan usanmadan karşı çıkacağız... 1) Daima barışı, demokrasiyi savunacağız. Umutsuzluğa kapılmadan, daima, her fırsatta, sürekli olarak nefret dilini kınayacağız; bu dili asla kullanmayacağız. 2) Her vesileyle, barıştan ve demokrasiden yana olanlarla ve hatta bunlara karşıt olanlarla bile iletişimde kalmaya çalışacağız, diyalog arayacağız. 3) Olanaklı olduğu ölçüde, barıştan ve demokrasiden yana olanlarla, hatta bunlara karşı olanlarla bile, müzakereler yapacağız, müttefikler arayacağız; olanaklı olduğu ölçüde ittifaklar kuracağız. Bıkmadan, usanmadan, umutsuzluğa kapılmadan, barışı ve demokrasiyi savunacağız ve bu üç ilkeye riayet edeceğiz... VE SABIRLI OLACAĞIZ! *** İsmet İnönü’ye atfen yazılan bir cümle vardır: “Bir ülkede namuslular da namussuzlar kadar cesur olmazsa o memleket batar” dediği öne sürülür İsmet Paşa’nın. Oysa bu cümlenin orijinal metni “cesaret” üzerine değil, “sabırlı olmak” yani Eski Türkçe ile “sabur” üzerinedir. İsmet Paşa “Arkadaşlar eğer bir memlekette erbabı namus laakal, eşirra kadar sabur olmazsa, o memleket behemehal batar” demiştir. Bu ifade ve hangi koşullarda söylendiği başlı başına bir yazı konusudur. Şimdilik sadece, savaştan yana olanların antidemokratik nefret dillerine, diyaloğu ve uzlaşmayı reddeden uygulamalarına karşı, bıkmadan usanmadan, barışı ve demokrasiyi, SABIRLA savunmak gerektiğini vurgulayalım.",https://www.cumhuriyet.com.tr/yazarlar/emre-kongar/kutuplastirmaya-karsi-sabir-1912734
Emre Kongar,‘İkinci Soğuk Savaş’ ve ‘İkinci Yeni Dünya Düzeni’nde ‘Gerçek Yeni Türkiye’,01 Mart 2022 Salı,"Rusya’nın Ukrayna’ya saldırısı ve sonrasındaki gelişmeler, “Üçüncü Dünya Savaşı” ile tüm insanlığı yeryüzünden silip atmazsa dünya “İkinci Soğuk Savaş” dönemine girdi diyebiliriz. Bir gerçeği hemen vurgulamalıyım: Türkiye, dünyanın bu yeni dönemine bu rejim içinde ve bu iktidar yönetiminde girerse tam bir felaketle karşılaşacak ve bugünkü sorunlarımız, karşılaşacağımız yeni sorunlar karşısında hiç kalacaktır. *** Sovyetler Birliği’nin çökmesi, Soğuk Savaşı bitirmiş, “Yeni Dünya Düzeni” kurulmuştu. Bu düzen, Huntington’ın “Uygarlıklar Çatışması” dediği farklı kimliklerin birbirlerine düşmanlaştırılması esasına dayanıyor ve Fukuyama’nın “Tarihin Sonu” dediği, kapitalizmin (emperyalizmin), demokrasi ve refah ilkeleri ile maskelenmiş egemenliğini ilan ediyordu. Bu “Yeni Dünya Düzeni”nin egemeni ABD idi. Huntington’a göre ABD (Batı), bu gücünü sürdürebilmek için de (Komünizmi çökerttiğine göre) önce İslam Uygarlığı’nın, sonra da Çin Uygarlığı’nın saldırılarını püskürtmesi gerekiyordu. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İslam Uygarlığı’nın sözde saldırısı Usame bin Ladin’in öldürülmesi ve El Kaide’nin esas gövdesinin küçük parçalara ayrılmasıyla önlendi. Ve bu silahlı saldırı, ABD’nin Irak, Libya, Suriye işgallerinde ve ABD ile NATO’nun Libya müdahalesinde gerekçe olarak kullanıldı. Bu arada dünya egemenliği açısından, ABD’nin gerçek rakibi olarak Çin ortaya çıkmıştı ama bu iki ülke arasındaki ekonomik ve mali ilişkiler o kadar yoğun ki henüz çatışmanın ve gerginliğin dünyayı nasıl ve ne biçimde etkileyeceği çok açık değil. (Bir yandan ABD’nin pek çok üretimi Çin’de yapılıyor ama öte yandan Çin de oradan kazandığı paraları yine ABD’ye borç olarak veriyor.) Sonuç olarak, 2000’lerin ikinci on yılında, Huntington’ın Batı’nın (ABD’nin) gelişmesi için zorunlu gördüğü saldırı muhatapları açısından, Sovyetler çökmüş, Radikal Siyasal İslamın temsil ettiği iddia edilen İslam Uygarlığı’nın sözde saldırısı engellenmiş, Çin ise henüz düşman kimliğiyle hedef tahtasına oturtulmamıştı. Böylece “Soğuk Savaş” dönemindeki “Dünya Düzeninin” askeri örgütü NATO da düşmanı olan Sovyetler Birliği ve Varşova Paktı çökmüş olduğu için işlevsiz kalmıştı. Ama NATO, yeni Rusya Federasyonu’nu da askeri açıdan çevrelemek için eski Varşova Paktı üyesi olan yeni devletleri de kendi örgütüne katmaya devam etti. Bu siyasetin tetiklediği olaylar şöyle gelişti: 1) NATO’nun genişlemesinden rahatsız olan Putin, Huntington’ın dünya siyasetine armağan ettiği(!) “Kimlik siyasetini” kullanarak Rusların çoğunlukta olduğu ve Ukrayna’dan bağımsızlıklarını ilan etmiş bulunan Donbas bölgesindeki iki şehri işgal etti. 2) Putin, Donbas bölgesiyle yetinmedi, Ukrayna’yı işgale başladı... 3) Bununla da yetinmedi, Finlandiya ve İsveç’i, NATO’ya girmemeleri için tehdit etti... 4) Ve son olarak da ordusunu nükleer silahlar konusunda hazırlığa geçirdiğini ilan etti. Böylece Rusya Federasyonu, Avrupa, Batı ve Dünya için birdenbire yeniden büyük bir tehdit haline geldi. Sonuç olarak SSCB’nin çökmesinden sonra işlevsiz kalan NATO, yeniden işlev kazandı... “İkinci Soğuk Savaş” dönemi başladı. (Bu çözümlemem üzerine, Putin’in hangi gerekçelerle Ukrayna’ya girdiğini anlatmama bakarak beni Rusçulukla etiketleyenler bu kez de Putin’in attığı adımların NATO’ya yeniden işlev kazandırdığını ve “İkinci Soğuk Savaş” dönemini başlattığını söylememi de Amerikancılıkla suçlarlarsa hiç şaşırmayacağım.) *** Gelelim “Gerçek Yeni Türkiye”ye: Erdoğan/AKP iktidarı ve “Şahsım Rejimi” kendi dönemlerini “Yeni Türkiye” diye nitelediler ve bir yandan ülkenin tüm kaynaklarını sömürdüler, bitirdiler, öte yandan da bunu yapabilmek için Temel Hak ve Özgürlüklerin canına okudular. Bu “İkinci Soğuk Savaş” döneminde Türkiye’yi konumlandırmak için ne hedefleri ve ideolojileri ne de bilgileri ve becerileri yeterli. İşte tam bu sırada 6 partinin “Güçlendirilmiş Parlamenter Sistem” bildirgesi imzalandı ve Türkiye’nin önünde yeniden bir “Demokrasi Umudu” belirdi. Erdoğan/AKP iktidarının büyük bir felaket olan “Yeni Türkiye” sloganı ile yarattığı yıkıma karşı bu umudun müjdelediği “Gerçek Yeni Türkiye” bundan sonraki yazımın konusu olacak.",https://www.cumhuriyet.com.tr/yazarlar/emre-kongar/ikinci-soguk-savas-ve-ikinci-yeni-dunya-duzeninde-gercek-yeni-turkiye-1911891
Emre Kongar,Herkes Ukrayna’ya bakarken iki toplantı,25 Şubat 2022 Cuma,"Dış krizler, içte karanlık işler peşinde olanların çok işine yarar: Obskürantizm, (karartmacılık) derhal devreye girer ve sessizce, hem başlanmış işler hızlandırılır hem de yeni işlere başlanır. *** Türkiye, bu iktidar tarafından 20 yılda iflas ettirildi. İç ve dış kaynaklar tüketilince yağmalanmaktan nasılsa kurtulmuş olan çok değerli doğal ve kentsel yerlere de el konulmaya, enflasyon ve devalüasyonla halkın gelirine iyice ortak olunmaya başlandı. İflasın çok önemli iki nedeni var: Birinci neden hem sanayide hem tarımda üretim kapasitesinin tahrip edilmiş ve ekonominin, özellikle de enerjinin, büyük ölçüde ithalata bağımlı hale getirilmiş olmasıdır. İkinci neden yirmi yıl boyunca elde edilen tüm iç ve dış kaynakların, ülke yararlarından çok, oligarşinin çıkarlarına sarf edilmiş olmasıdır. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Sonuç olarak ülkemiz, Ukrayna-Rusya savaşına tam da ekonomisi iflas ettiği sırada, koronavirüs pandemisiyle birlikte, tarihinin en kötü zamanında yakalanmıştır. Bugün biri COVID-19 pandemisiyle öteki de enerji sorunumuzun uzmanlarıyla ilgili olan iki farklı toplantıya dikkatinizi çekmek istiyorum. *** Birinci toplantı, Türk Toraks Derneği tarafından önümüzdeki hafta sonunda düzenlenen “Halk İçin Akciğer Hastalıkları ve Covid-19 Kongresi”. Cumartesi ve pazar günleri öğleyin saat 12’de başlayacak ve Türk Toraks Derneği’nin sosyal medya hesaplarından da “online” olarak izlenebilecek Kongrenin Prof. Dr. Füsun Topçu ve Prof. Dr. Oya İtil tarafından yayımlanan davet mektubu özet olarak şöyle: ...Beş milyondan fazla kronik akciğer hastasının olduğu ülkemizde... Türk Toraks Derneği olarak, halkın anlayacağı dilde, aklınızdaki sorulara cevap verebilecek şekilde, 26-27 Şubat 2022’de “Halk İçin Akciğer Hastalıkları ve COVID-19 Kongresi”ni gerçekleştiriyoruz. Koronavirüs ve Akciğer hastalıklarının teşhisi, tedavisi ve aşılar konusunda en yeni bilgileri... Konunun en önemli uzmanları... Sizlerle derneğimizin sosyal medya hesaplarından (youtube, facebook, twitter, instagram) canlı olarak paylaşacak... VE SORULARINIZI ANINDA CEVAPLAYACAKTIR. KATILIM ÜCRETSİZDİR. *** İkinci toplantı Türkiye’nin içinde bulunduğu ekonomik krizin en önemli nedenlerinden ve sonuçlarından biri olan enerji kısıtlama ve sınırlamaları konusundaki uzmanların, elektrik mühendislerinin, 27 Şubat Pazar günü yapılacak olan İstanbul oda seçimleri. Bu konuda Mehmet Özdağ’ın yolladığı mektup özet olarak şöyle: “Bildiğiniz üzere bu hafta sonu EMO İstanbul seçimleri var. Elektrik zamlarından sonra EMO, AKP için şu an en büyük hedef haline geldi... İstanbul’da demokrat arkadaşlarımız aralarındaki tüm sorunları bir tarafa bıraktılar ve tek liste ile, DEMOKRAT MAVİ LİSTE olarak seçime gidiyorlar. AKP-MHP listesi, İstanbul’da da Ankara, motivasyonu ile çalışıyorlar... İstanbul EMO’nun kaybedilmesi ile EMO kaybedilir, TMMOB için de tahmin edilemeyecek sonuçlara yol açabilir: İstanbul EMO seçimleri elektrik zamlarının üstünün örtülmesi için iktidara altın fırsat sunabilir, özel elektrik üretim-dağıtım şirketlerine sermaye aktarımının artarak devam etmesinin önünde en büyük engel ortadan kalkar. 27 Şubat Pazar günü Saadet Nuruilah Güleç ile başlayan Demokrat Mavi Listeye oy kullanmaya gitmeleri konusunda desteklerinizi bekliyoruz.” *** Sevgili okurlarım, Demokrasi, seçimden seçime sandığa gitmek değildir: Toplumun çıkarlarını savunan STK’ler aracılığı ile yönetime katılmak Demokratik Rejim’in seçmenlere tanıdığı en önemli ayrıcalıktır. Bu iki toplantı da hem sağlığımız hem de günlük yaşamımız açısından büyük öneme sahip: Bir yandan, Ukrayna/Rusya savaşında barışı savunalım... Öte yandan, mutlaka bu toplantılara katılalım ve hem sağlığımız hem de haklarımızı koruyalım!",https://www.cumhuriyet.com.tr/yazarlar/emre-kongar/herkes-ukraynaya-bakarken-iki-toplanti-1910856
Emre Kongar,Emperyalizm savaşları ve ABD’nin yanlışı - 1,10 Mart 2022 Perşembe,"Emperyalizm, en ilkel biçimiyle imparatorluklar dönemindeki fetihlerle başlamıştır: Bu tür kaba ve ilkel emperyalizm Roma İmparatorluğu ile doruk noktasına ulaşmış, bu imparatorluğun genişlemesindeki fetihlerle Avrasya’yı etkilemiştir. Daha sonra, Osmanlı İmparatorluğu’nun kurulması ve genişlemesiyle devam etmiştir. Bu tür emperyalizmde kullanılan tek araç, askeri güç olarak ordudur. “Düşman” ordusu mağlup edilerek o yörenin/beyliğin/ülkenin topraklarına ve halkına el konulur. Sonrasında ya fethedilen yöreye yerleşilir ve üretim doğrudan doğruya yapılır ya da o topraklarda yaşayanlar, öteki ülkelerin saldırılarına karşı korunur ve üretim onlara yaptırılarak haraca/vergiye bağlanır. Avrasya’da egemen olan bu tür emperyalizm, Roma ve Osmanlı imparatorlukları ile doruğa ulaştıktan sonra bitmiştir. *** DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İlkel dönemden sonraki emperyalizm Coğrafi Keşifler ve Endüstri Devrimi ile sömürgecilik olarak ortaya çıkar. Endüstri Devrimi ile güçlenen Avrupa’daki ülkelerin, Asya’ya, Afrika’ya ve Amerika’ya yayılmasıyla yaşanmaya başlanır. Sömürgecilik dönemindeki Emperyalizm, buralardaki yerli halkın ya imha edilmesiyle ya da köleleştirilmesiyle o yörelerdeki doğal kaynaklara ve üretime el konulması anlamına gelir. *** Endüstri Devrimi’nin ilerlemesiyle gelişen Kapitalizm, Emperyalizmin araçları olarak askeri gücün yanında siyaseti ve ticareti de kullanır ve ona yeni bir anlam kazandırır. Siyaset ve ticaretle birlikte mali ilişkiler, borçlanma muameleleri de emperyalizmin aracı olmaya başlar. Bu emperyalist süreç, dünya üzerindeki bazı devletlerin güçlenmelerine ve güçlenen ülkelerin güçsüzleri sömürmelerine yol açtığı için, “kendi kendini besleyen” ve “kendi kendini güçlendiren” bir nitelik kazanır. Bu süreç sonunda emperyalizmin sömürgeleşme aşamasında güçlenen devletler, dünya egemenliği için, birbirleriyle rekabete başlarlar. Birinci ve İkinci Dünya Savaşları bu sürecin sonunda ortaya çıkar. *** Emperyalizm, Endüstri Devrimini ıskalayan Osmanlı İmparatorluğu’nu da hem ekonomik ve mali araçlarla hem de savaşla yıkar. Tarım Devriminde kalan imparatorlukları tasfiye eden Birinci Dünya Savaşı’na yol açan bu tarihsel süreç sadece Emperyalistleri Anadolu’da mağlup eden Mustafa Kemal Atatürk tarafından tersine çevrilir ve Osmanlı İmparatorluğu yerine Türkiye Cumhuriyeti kurulur. Türkiye Cumhuriyeti, İsmet İnönü sayesinde yine Emperyalistler arasındaki bir paylaşım savaşı olan İkinci Dünya Savaşı dışında kalır. Fakat ne yazık ki İstiklal Savaşı’nda ve Cumhuriyetin kuruluşunda destek aldığı Sovyetler Birliği’nin İkinci Dünya Savaşı sonrasında ortaya çıkan taleplerinden dolayı, korkusundan Soğuk Savaş’taki Emperyalistler arasındaki savaşa, Batı bloku yanında katılır. O tarihten sonra da Türkiye artık Emperyalizmin etkisine girer ve hem bağımsızlığından ve tarafsızlığından hem de yozlaştırılan Çok Partili Rejim’le iktidara gelen Demokrat Parti aracılığıyla, laikliğinden ve vatandaşların temel hak ve özgürlüklerinden mahrum edilir. Çünkü Emperyalizm, denetlediği ülkelerin/halkların bağımsızlıklarından ve tarafsızlıklarından hoşlanmaz, kendisine muhalefet edenleri koruyan Demokratik Rejimi de pek sevmez ve o ülkelerdeki din-mezhep ve ırk-milliyet kimliklerini birbirlerine düşman etme ve birini egemen kılma yoluyla egemenliğini sürdürür. *** Soğuk Savaş’tan sonra, Emperyalizm yeni bir kimlik kazandı: Neoemperyalizm artık Neokapitalizmin incelikli ekonomik ve mali kurumlarını ve araçlarını da savaşla ve siyasetle (ideolojiyle) birlikte kullanmaya başladı. Soğuk Savaş sonrasında, terörü İslam adına kullanan saldırganlar da mağlup edilince, dünya egemenliği artık ABD ve Çin arasında bir rekabete konu oldu. Bu rekabette/savaşta ABD, AB’yi ve Rusya’yı yanına almaya, Çin de Rusya ile ittifak kurmaya ve her ikisi birden, Afrika’yı egemenliklerine katmaya çalışmaktadır.",https://www.cumhuriyet.com.tr/yazarlar/emre-kongar/emperyalizm-savaslari-ve-abdnin-yanlisi-1-1914504
Emre Kongar,"Şiddete, baskıya ve hukuksuzluklara alışmayacağız!",06 Mart 2022 Pazar,"Şiddete alışmayacağız: Özellikle kadına ve çocuklara karşı şiddete karşı çıkmaya devam edeceğiz. Baskıya alışmayacağız: Özellikle ifade özgürlüğüne, medya özgürlüğüne yapılan baskılara karşı çıkacağız. Haksızlık ve hukuksuzluklara alışmayacağız: Siyasal iktidarın emrine giren adalet mekanizmasındaki haksızlık ve hukuksuzluklara, kamuoyu vicdanını rahatsız eden adaletsizliklere karşı çıkacağız. Gözüme çarpan birkaç olayı aşağıda aktardım. *** Bianet’in yerel ve ulusal gazetelerden, haber sitelerinden ve ajanslardan derlediği veriye göre erkekler, Şubat ayında şu şiddet olaylarına yol açtı: DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet En az 22 kadını ve iki çocuğu öldürdü. Üç kadına tecavüz etti. En az 78 kadına şiddet uyguladı. 26 kız ve oğlan çocuğunu istismar etti. Yedi kadını taciz etti. 107 kadını seks işçiliğine zorladı. *** Eyüpsultan Belediyesi tarafından kapatılan Kadın Sığınağı hakkında Mor Çatı Derneği’nin protesto açıklaması özet olarak şöyle: Bakanlık ve belediyelerin daha fazla sığınak açması gerekirken herhangi bir gerekçe ile sığınak kapatılması kabul edilemez... Birleşmiş Milletler’in kadına yönelik şiddetle mücadele mevzuatı gereğince Türkiye’de kadın sığınaklarının 8 bin 468 yatak kapasitesi olması gerekmesine rağmen Türkiye genelinde bulunan 149 kadın sığınağı 3 bin 264 yatak kapasitesi ile hizmet veriyor... Belediyelerin sığınak açmakla ilgili yükümlülüklerinden kaçınmaları ve kapsamlı çalışma yürütmüyor olmalarındaki bir diğer neden Aile ve Sosyal Hizmetler Bakanlığı tarafından kurulan merkezi sistemdir... Ayrıca başta İstanbul Sözleşmesi’nden çekilmek olmak üzere kadına yönelik şiddetle mücadelede temel sorumlulukları görmezden gelen yaklaşım, destek hizmetlerinin ikinci plana atılmasına neden olmaktadır... *** Umut Vakfı’nın sunduğu “2021 Yılının Şiddet Haritası”nın özeti de şöyle: Türkiye’nin dört bir yanında basına yansıyan 3 bin 801 olayda; 2 bin 145 kişi öldü, bir kısmı ağır 3 bin 896 kişi de yaralandı. Bu silahlı şiddet olaylarının 3 bin 172’sinde ateşli silahlar (2 bin 61’i tabancayla, 961’i tüfekle, 150’si beylik silahıyla olmak üzere), 629’unda ise kesici aletler (Yoğunlukla bıçak olmak üzere, kılıç, falçata, ustura, orak gibi) kullanıldı. *** G9 Gazetecilik Örgütleri Platformu’nun, Kıbrıslı gazeteci Ali Kişmir aleyhine açılan davaya ilişkin protesto açıklamasının özeti aşağıda: Kıbrıs Gazeteciler Sendikası Basın-Sen Başkanı Ali Kişmir aleyhine 1.5 yıl önce yazdığı bir yazı nedeniyle “Güvenlik Kuvvetleri’nin manevi şahsiyetini tahkir ve tezyif ettiği” iddiası ile 10 yıl hapis talebiyle yargılama yapılmasını, gazetecilik mesleğini Türkiye’de olduğu gibi abluka altına almaya yönelik yeni bir girişim olarak değerlendiriyoruz... Savunmasını Kıbrıs Türk Barolar Birliği’nin (KTBB) üstlendiği meslektaşımız Kişmir’e yönelik, Askeri Suç ve Cezalar Yasası’nın 26. Maddesi kapsamındaki suçlamayla; Kıbrıs’taki tüm gazetecilere, “Türkiye’deki iktidarı hiçbir şekilde eleştiremezsiniz” mesajı verilmek istenmektedir... *** Savcı, TELE 1’deki bir programda Cumhurbaşkanına ve iki bakana hakaret ettiği iddiasıyla tutuklu yargılanan Sedef Kabaş için 11 yıl 8 aya kadar hapis isterken... Sakarya’nın Hendek ilçesindeki havai fişek fabrikasında 7 işçinin hayatını kaybetmesi, 127 kişinin de yaralanmasıyla sonuçlanan patlamaya ilgili davada açıklanan cezalar kamuoyunu şaşırttı: Mahkeme iş güvenliği uzmanı A. Bozkurt’a, sorumlu personel A. Çağrıcı’ya, genel ustabaşı E. Öztürk’e, fabrika sorumlu müdürü A. Angın’a 6 yıl 8’er ay, genel ustabaşı H.A. Velioğlu’na 12 yıl 6 ay, fabrika sahipleri Y. Coşkun ve A. R. E. Coşkun’a ise 16 yıl 3’er ay hapis cezası verdi. Tutuklu yargılanan H. A. Velioğlu verilen kararın ardından tutuklu kaldığı süre göz önünde bulundurularak tahliye edildi. Tam bu sırada Gezi Davası’nda Savcı, Mücella Yapıcı ile Osman Kavala için “Müebbet hapis cezası” istedi. Osman Kavala zaten AİHM kararına rağmen hâlâ hapiste. Selahattin Demirtaş da öyle. Ayrı bir yazı konusu olan 28 Şubat mağduru komutanlar da, olmayan darbeden dolayı hapiste. *** Ve bu manzaraya rağmen bir siyasal parti lideri “Türk yargısı son 50 yılın altın devrini yaşıyor” diyebiliyor!",https://www.cumhuriyet.com.tr/yazarlar/emre-kongar/siddete-baskiya-ve-hukuksuzluklara-alismayacagiz-1913282
Emre Kongar,Savaşın gölgesinde Kadınlar Günü,08 Mart 2022 Salı,"Kadınlar Günü tarihi kanlıdır: Emeklerinin haklarını isteyen kadınların birden çok olayda, bizim “Madımak Katliamı”nı andıran bir biçimde yakılarak katledilmelerine kadar gider. Kadınlar Günü tarihi Sosyalizm ile Kapitalizm arasındaki savaşla da bezenmiştir/zedelenmiştir! Gerek nerede ve nasıl başladığı gerekse hangi kuruluşların bu günü ne zaman, nasıl benimsediği, emperyalistler arasındaki kavgalara nasıl konu olduğu, bu tarihin insanlık tarihi içindeki özgün yerini yansıtır. Türkiye’de kadınlar özgürlüklerini hiç kuşkusuz Cumhuriyet’e, Mustafa Kemal Atatürk’e borçludur. Osmanlı döneminde nüfus sayımına bile dahil edilmeyen, Anadolu’da çocuk sayısı sorulduğunda sayıya dahil edilmeyen kadınlar, ancak Cumhuriyet Devrimi ile erkeklerle eşit haklara kavuşmuşlardır. Bu Devrim’in en önemli yasası 17 Şubat 1926’da TBMM’de kabul edilen, 4 Ekim 1926’da da yürürlüğe giren 743 sayılı Medeni Kanun’dur: DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Ancak bu kanunla Türkiye laik hukuka, kadınlar da eşit haklara kavuşabilmiştir. *** İnternet sitem kongar.org’da dün belirttiğim gibi bugün Rusya’nın Ukrayna’ya saldırısını ve bunun arkasında yatan “Emperyalistler arasındaki dünya egemenliği savaşını” yazacaktım. Bu savaş (hukuki olarak “savaş” değil, “operasyon” veya “işgal” yahut “saldırı” filan deniliyor ama tarihsel ve toplumbilimsel açıdan bal gibi bir “savaş”) daha bir süre devam edecek. Bu nedenle savaşı irdelemeyi ileriye bırakarak zaten genel olarak ezilen kadınların kamu sağlık sektöründeki sorunlarını aktarmak istiyorum: *** Genel Sağlık-İş Genel Başkanı Dr. Derya Uğur’un ve Genel Sekreteri Gazi Çeliker’in açıklamalarına göre, doktorlar da dahil olmak üzere 39 meslek grubunu kapsayan 1000 kişilik bir örneklem üzerinden yapılan araştırmanın sonuçları özetle şöyle: Kadın sağlık çalışanlarının yüzde 88.4’ü pandemi sürecinde fiziksel ve ruhsal sağlıklarını etkileyen faktörlere maruz kaldıklarını belirtmiş. Yüzde 66.5 sözlü, yüzde 1.3 ise fiziksel şiddete maruz kalmış. Yüzde 98.9, sağlıkta şiddet olaylarına yönelik olarak alınan önlemlerin yetersiz olduğu düşüncesinde. Yüzde 11.6 bu süreçte psikolojik destek alırken yüzde 15.6 psikolojik desteğe ihtiyaç duyduğu halde maddi olanaklarının yetersizliği nedeniyle bu gereksinimini karşılayamamış. Yarısından fazlasının aylık düzenli hane geliri 7 bin - 9 bin 750 TL arasında. Bunu yüzde 31.2 ile 4 bin 250 - 7 bin TL aralığı izlemekte. Yüzde 78.1 borçlu. Yüzde 42.4 ekonomik kriz nedeniyle ailesinden veya arkadaşlarından işsiz kalanlar olduğunu belirtmiş. Yüzde 35.9 kriz nedeniyle borç yapılandırmasına gitmiş, yüzde 55.3 yine ekonomik kriz nedeniyle yeni borçlanma kanalları kullanmış. Kısıntıya gidilen harcamaların sıralamasında, elektrik, doğalgaz vb. altyapı harcamaları yüzde 59.9, gıda harcamaları yüzde 30.9. Yüzde 97.3 resmi kurumların ekonomik gidişatla ilgili verilerini güvenilir bulmamakta. Yüzde 79.5 Türkiye ekonomisinin gelecekte küçüleceğini düşünmekte. Ancak yüzde 20’si işyerinde görev tanımına uygun bir iş yapıyor. Yüzde 76.8’lik bir kesime, bir iş tanımına sahip olmalarına rağmen kendilerine başka görevler de verilmiş. Yüzde 96, yaptığı iş nedeniyle elde ettiği ücret düzeyini yetersiz buluyor. Yüzde 8.9 ek iş yapmakta. Yüzde 82.3 işiyle ilgili gelecek kaygısı duyuyor. Yüzde 57 yurtdışında çalışmak istemekte. Yüzde 15.4 yakın zamanda yurtdışında çalışmakla ilgili hazırlığa başlamış. Yüzde 20.5 görevinden istifa etmeyi düşünmekte. Yüzde 97.3 sağlık personelinin toplumda gereken saygınlığa sahip olmadığını düşünmekte. Yüzde 94.9’luk bir kesime göre ise bu saygınlık son beş yıl içerisinde daha kötüye gitmiş. Yüzde 99.6 sorunlarının politika belirleyiciler tarafından yeterince algılandığı düşüncesinde değil. Yüzde 94.5’i mesleki anlamda yaşadıkları ekonomik, sosyal ve özlük haklarına dair sorunların yakın gelecekte çözülmeyeceği kanısında. *** Savaşa HAYIR! Her türlü emperyalizme HAYIR! Demokrasiye, Hukuk Devleti’ne, Temel İnsan Hak ve Özgürlüklerine, Kadın Haklarına, Cinsel Eğilim Tercihlerine ve bütün insanlar arasındaki hukuksal ve siyasal eşitliğe EVET!",https://www.cumhuriyet.com.tr/yazarlar/emre-kongar/savasin-golgesinde-kadinlar-gunu-1913906
Emre Kongar,Yeni Seçim Yasası da iktidarı kurtaramaz,18 Mart 2022 Cuma,"2002 seçimlerinde en çok oy alan parti AKP değil, yüzde 10 barajıyla TBMM dışında kalan partiler koalisyonuydu! Dünkü yazımdaki küçük aritmetik hatalarını da düzelterek yaptığım kesin hesaplamalara göre 10 milyon 808 bin 229 oy alan AKP’ye karşılık 14 milyon 607 bin 382 oy, TBMM dışında kaldı. Geçerli oyların yüzde 46.33’ü, yani neredeyse yarısı Meclis dışında kalmıştı. Özetle yüzde 7 barajı da seçimdeki “Temsil Adaletini” aynı biçimde bozacaktır. *** Erdoğan’dan kopan Babacan’la, Davutoğlu’nun kurdukları partiler, Erdoğan’ı en çok kızdıran ve kaygılandıran partilerdir. Sayısal olmasa bile siyasal anlamda bu partilerin çok büyük güçleri var... Çünkü hem ideolojileri hem hitap ettikleri ve etkiledikleri seçmen kesimleri, Erdoğan’ın “çekirdek destekçileri” olanlar. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet İslam dininin, siyasetin yolsuzluk, haksızlık ve hukuksuzluklarına alet edilmesine karşı çıkan Saadet Partisi de Erdoğan’ın oy deposu sayılan kesimlerde etkili. Demokrat Parti de liberal sağın temsilcisi olarak bu iktidara yönelttiği eleştirilerde dikkate alınıyor. Sağdan en önemli “Demokratik Katkı”, Yıldırım Tuğrul Türkeş’in deyimiyle “Azgın Milliyetçiliğe” karşı “Demokratik Milliyetçiliği” savunan Meral Akşener’in İYİ Partisi’nden geliyor. İşte yeni seçim yasası, CHP şemsiyesi altında “Millet İttifakı”nı oluşturan bu partilerin ittifaktan yararlanmalarını önlemek ve ittifakın bozulmasını sağlamak için özel maddeler içeriyor. *** Yeni yasa, sadece yüzde 7 baraj yoluyla, seçimlerdeki “Temsil Adaletini” yani “Milli İradeyi” yozlaştırmakla kalmıyor... Seçim güvenliğini de önemli ölçüde zedeliyor! Erdoğan/AKP iktidarı çeşitli yöntemlerle yargıyı da siyasal etkilere karşı savunmasız hale getirdikten sonra, 2014 Cumhurbaşkanlığı seçimini de 2015’teki 7 Haziran ve 1 Kasım seçimlerini de rejimi zorlayarak ve yozlaştırarak YSK desteğiyle kazandı. Yargının bu niteliğinden yararlanarak Parlamenter Demokratik Rejimi de 16 Nisan 2017 Halkoylamasında, yine YSK’nin yasalara aykırı kararlarıyla değiştirdi. 2019 İstanbul seçimlerinde de benzer haksızlık ve hukuksuzluklar, yine hem aynı zarftan çıkan dört oydan sadece birini geçersiz sayarak seçimleri yenileten YSK hem de sandık kurulları başkanlarına, üyelerine ve seçmenlere baskı yapan savcılar aracılığıyla yaşandı. Ama seçmen bunlara öyle büyük bir tepki gösterdi ki 13 bin dolayındaki oy farkı, 800 bin küsura yükseldi. Yeni yasa, sanki YSK’nin iktidar emrinde olması yetmiyormuş gibi, il seçim kurullarını oluşturacak yargıçların seçimini de olanaklı olduğu ölçüde, iktidarın tercihlerine daha açık hale getiren hükümler içeriyor. *** Seçmen listelerinin hazırlanması ise apayrı bir konu. Yeni yasa, İçişleri Bakanlığı’nca hazırlanan listelerin düzenlenmesinde iktidarın etkisini iyice pekiştiriyor. Keşke parmak boyası uygulanabilse! *** Cumhurbaşkanı’nın da seçim yasaklarına dahil edilmesi yasada yok... Ama ister yasada olsun ister olmasın, Cumhurbaşkanı’nın bütün seçim yasaklarına dahil edilmesi hem mantığa hem de hukuka uygundur. Bu arada, elbette seçim sonuçlarının da iktidarın emrindeki Adalet Bakanlığı tarafından yayımlanacağını not etmek gerekir. *** Bu arada iktidar, yeni kaynaklar bularak oligarşiye hizmet etmek için hem içte hem dışta yeni yöntemler uyguluyor ve yeni yollar arıyor... Seçmen listelerinin hazırlanmasının da seçim sonuçlarının yayımlanmasının da seçim sürecinin de doğrudan doğruya Erdoğan tarafından belirleneceği, baskılanacağı ve yozlaştırılacağı bir seçime daha gidiyoruz. Ama siyaset doktorları iktidar için “Artık tedavisi olanaklı değil, ne yaparsa yapsın, ne yerse yesin, iktidardan düşecek” diyorlar! Not: 18 Mart Çanakkale Zaferi kutlu olsun!",https://www.cumhuriyet.com.tr/yazarlar/emre-kongar/yeni-secim-yasasi-da-iktidari-kurtaramaz-1916950
Emre Kongar,Özet olarak Sedef Kabaş davası,13 Mart 2022 Pazar,"Sedef Kabaş TELE 1’de yayımlanan Uğur Dündar’ın “Demokrasi Arenası” programında, bir Çerkez atasözünü dile getirdi. Aradan altı gün geçtikten sonra, Takvim gazetesinin internet sitesinde Kabaş’a saldıran bir haber yayımlandı ve bu haberle birlikte, sosyal medyada, savcıları da göreve çağıran ve tek merkezden yönetildiği izlenimi veren bir linç kampanyası başlatıldı. Hemen RTÜK Başkanı Şahin de sosyal medyada hem Kabaş’ı hem TELE 1’i suçladı. Sedef Kabaş gece yarısı gözaltına alındı, ertesi gün de tutuklandı. Adalet Bakanı Gül de daha tutuklama kararı bile verilmeden sosyal medyada yargıya talimat verir bir üslupla Kabaş’ı suçlu ilan etti. Tutuklandıktan sonra yapılan itirazlar, “kaçma ihtimali bulunduğu” ve (söyledikleri çoktan yayımlandığı ve kaydedildiği halde) “delilleri karartma şüphesi” olduğu gerekçeleriyle reddedildi. Kabaş için, “CB’ye hakaret” suçundan 7 yıla kadar, bakanlar Süleyman Soylu ve Adil Karaismailoğlu’na hakaret suçlarından da 4 yıl 8 aya kadar olmak üzere, toplamda 11 yıl 8 aya kadar hapis cezası istendi. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Kabaş 11 Mart Cuma günü, tutuklandıktan ancak 49 gün sonra çıkarıldığı mahkemede, bakanlara ilişkin iddialardan beraat etti, bence Anayasa’ya aykırı olan 299. madde kapsamında, bence CB’ye, etmediği hakaretten dolayı, 2 yıl 4 ay hapis cezası aldı ve tahliye edildi. *** Sedef Kabaş savunmasında özetle şunları söyledi: “Mevcut iktidarın bana ve bize yaşattıklarına rağmen gerçekleri söylemeye devam edeceğim. Goebbels yöntemlerini eleştirdiğim konuşmam Goebbels yöntemleriyle hedef gösterildi. Merak ediyorum acaba hukuk karşısında hakkımı aramak bu husumetin sebebi midir? Bu kişiler şimdi de atasözünden hakaret çıkarıp cezalandırılmamı istiyorlar. Ben bugün IŞİD üyesi olup, emniyetin canlı bomba listesinde olsaydım serbest olacaktım, uyuşturucu ticareti yapsaydım rahat rahat dolaşacaktım. Abdullah Öcalan’la görüşüp mektubunu okusaydım görüşleri referans alınan bir akademisyen olacaktım. Fethullah Gülen ile fotoğraf çektirseydim gözde bir bakan olacaktım. Otele çöküp, devlet ihalelerine çöküp millete ana avrat küfretseydim suçlu olmayacaktım. Koro halinde bakanlar, RTÜK başkanı, AKP’liler beni suçlu ilan etti. Mahkeme kararını beklemeye gerek yoktu, hüküm çoktan verilmişti.” *** Duruşmada savcı, Sedef Kabaş’ın tutukluluğunun devamını talep etti. Cumhurbaşkanı Erdoğan’ın ve İçişleri Bakanı Soylu’nun avukatları Kabaş’ın üst sınırdan cezalandırılmasını istedi. Avukat Doç. Dr. Kerem Altıparmak özetle şu savunmayı yaptı: “Burada çok ciddi bir aile hayatına müdahale var. Tutukluluğun devam etmesi bunu etkileyecektir. AİHM’nin Vedat Şorli kararı kesindir, Bakanlar Kuruluna yollanmıştır ve siz de buna uymak zorundasınız. Müştekilerin avukatları tehdit diyor AİHM’ye başvurmaya. Müvekkilimizin hakkını ihlal ederseniz AİHM’ye başvuracağız.” Avukat Uğur Poyraz özetle şunları söyledi: “Kimse benim gözlerimin içine bakarak bunların hukuk devletinin uygulamaları olduğunu söyleyemez. Bu ülkede Erdoğan Beştepe’de oturduğu sürece kimse bu davada beraat veremez.” *** Sedef Kabaş tahliye edildikten sonra özet olarak şöyle dedi: “‘Böyle gazetecileri hapse atıyoruz, ayağınızı denk alın’ mesajı ile gözdağı vermeye çalışıyorlar. Korkacak mıyız? Elbette hayır. Milyonlar ‘hayır’ diyor, bunu biliyorum. O yüzden haklıysak korkmayacağız, haksızlığa uğruyorsak susmayacağız. Ben gazeteci olarak elimden geldiğince gerçekleri yazmaya devam edeceğim, kimsenin şüphesi olmasın.” *** Cumhurbaşkanı ayrıca Sedef Kabaş ve TELE 1 aleyhine ayrı ayrı 250 bin liralık kişisel manevi tazminat davaları açtı. RTÜK, TELE 1’e, hem bir TV kanalına verilebilecek en yüksek para cezasını uyguladı hem de Uğur Dündar’ın programını 5 hafta yasakladı. Kavala ve Demirtaş da bu olayı AİHM kararlarına rağmen yıllardır hapiste tutuldukları hücrelerde izledi... Yani, “ŞAHSIM DEVLETİ” YARGISINDA OLAĞAN (!) BİR DAVA DAHA GÖRÜLDÜ... Özetle, (Erich Marie Remarque’u anarak): “‘ŞAHSIMIN ADALETİ’ CEPHESİNDE YENİ BİR ŞEY YOKTU!”",https://www.cumhuriyet.com.tr/yazarlar/emre-kongar/ozet-olarak-sedef-kabas-davasi-1915353
Emre Kongar,"Tıbbiye düşmanlığı, uygarlık ve Cumhuriyet düşmanlığıdır",15 Mart 2022 Salı,"Dinci ve faşist iktidarlar çağdaş uygarlığa karşıdır: Sadece ve sadece kendi dogmalarının, kendi ideolojilerinin, kendi inançlarının, okutulmasını, öğretilmesini ve bunların insanların bütün hayatlarına egemen olmasını isterler. Çağdaş uygarlığın temeli olan, akla, bilime, özgürlüğe karşıdırlar... Bu uygarlığı yerleştirecek ve geliştirecek olan laik, çağdaş, bilimsel, sorgulayıcı, özgürlükçü, eğitime karşıdırlar... Bu eğitimin ürünleri olan, genel ahlakları yanında çağdaş, akılcı, bilimsel ve mesleki ahlak sahibi insanlara da karşıdırlar! Fakat tam bu noktada bir çelişkiyle karşılaşırlar; çünkü mesleklerinde başarılı teknik insanlara, profesyonellere, yani hekim gibi, mühendis gibi insanlara muhtaçtırlar. İşte bu noktada ne yapacaklarını pek bilemezler: Çünkü bu insanlar iktidarın dogmalarından, ideolojilerinden inançlarından bağımsız olan, hatta bazen bunlarla ters düşen, evrensel nitelik taşıyan meslek ahlakına sahiptirler. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Dinci ve faşist iktidarlar, aynen sanatçılara, edebiyatçılara, akademisyenlere yaptıkları gibi, bir yandan bu insanların kendilerine boyun eğmeyenlerini ihanetle suçlayarak, cezalandırıp susturarak, öte yandan kendilerine boyun eğenlerini ödüllendirerek ve kahraman ilan ederek bu çelişkiyi çözmeye çalışırlar. Bir hakaret, bir teşekkür edenlerin çelişkileri buradan kaynaklanır. *** Osmanlı-Türk çağdaşlaşma hareketi, edebiyatçı ve şair aydınların yanı sıra, imparatorluğun çöküşüne çare ararken Osmanlı Sarayı’nın kurduğu dört eğitim kurumuyla da tohumlanmıştır: Mühendishane. Tıbbiye. Harbiye. Mülkiye. Aslında İmparatorluğun çöküşünü ordunun güçsüzlüğüne bağlı olarak gören ve bunu tedavi etmeyi düşünen Saray, Mülkiye haricindeki kurumları, askerliği güçlendirmek için kurmuştur. Bu dört kurumun mezunları, bilimsel bilgi ve verilere dayalı olan mesleklere ilişkin eğitim aldıklarından, Osmanlı döneminde çağdaş dünyayı öğrenen ve bu dünyada başarılar gösteren, genellikle de çağdaşlaşmayı, Cumhuriyeti ve elbette Türkiye Cumhuriyeti’ni savunan bir avuç aydını oluşturmuşlardır! Mustafa Kemal Atatürk de, (dünkü Cumhuriyet’te öyküleri anlatılan) onunla birlikte Samsun yolculuğuna çıkan Dr. İbrahim Tali de (Öngören) Dr. Refik de (Saydam) Dr. Behçet Adil de (Feyzioğlu) ona bağımsızlık nutku atan Tıbbiye öğrencisi Hikmet de (Boran) bu kurumların mezunlarıdır. *** Mühendishane-i Bahrî-i Hümâyûn, 1773 yılında III. Mustafa döneminde mühendislik eğitimi vermek için askeri bir okul olarak kuruldu. Amacı güverte subayı ve gemi inşa subayı yetiştirmekti. 1795 yılında topçu ve istihkâm subayı yetiştirmek amacıyla Mühendishane-i Berrî-i Hümâyûn kuruldu. *** Mekteb-i Tıbbiye-i Adliye-i Şahane veya Mekteb-i Tıbbiye-i Şahane, II. Mahmut’un 14 Mart 1827’de Tıphane’yi açmasıyla kuruldu. Dört mezununun 1848 yılında Viyana’da yapılan tıp yeterlilik sınavını geçmesi üzerine Avrupa’daki tıp fakültelerine denk sayılmaya başlandı. Yeniçerilerin yerine “çağdaş ordu” olarak kurulan Asâkir-i Mansûre-i Muhammediyye’ye hizmet edecek doktorların yetiştirilmesi amacıyla kurulan okulun ilk öğrencileri o dönemde Asâkir-i Mansûre acemilerinden veya yetenekli gençlerden seçildi. *** Mekteb-i Harbiye-i Şahane, II. Mahmut’un emriyle 1834 tarihinde kuruldu. Mustafa Kemal, 1899 yılında “1283” yaka numarasıyla Kara Harp Okulu’nun piyade sınıfına yazılmış, 1904 yılında mezun olmuştur. *** “Mekteb-i Fünun-u Mülkiye” 12 Şubat 1859 tarihinde devletin idari kademelerinde görev alacak memurları yetiştirmek maksadıyla kuruldu. 18-36 yaş arasında öğrenci kabul edilen iki yıllık okula sınavla girilirdi. Kâtip olarak çalışanlara eğitimleri süresince işlerinden maaşlı izin verilirdi *** Tıp ve sağlık personelimiz, sadece sağlığımızı değil, “Demokratik, Laik ve Sosyal, Hukuk Devleti”ni yani Cumhuriyeti de koruyan, bu ülkeyi sahiplenen, varlıklarıyla övündüğümüz meslek mensuplarıdır. Onlar kalacak, onlara “Varsın, (oralara) gidiyorlarsa gitsinler” diyenler gidecektir!",https://www.cumhuriyet.com.tr/yazarlar/emre-kongar/tibbiye-dusmanligi-uygarlik-ve-cumhuriyet-dusmanligidir-1915965
Emre Kongar,Cehaletin iktidarından umutsuz ama zorunlu beklentiler,22 Şubat 2022 Salı,"“Ben daha çok cahil ve okumamış, tahsilsiz kesimin ferasetine (anlayış-sezgi) güveniyorum bu ülkede. Yani ülkeyi ayakta tutacak olanlar, okumamış, hatta ilkokul bile okumamış, üniversite okumamış cahil halktır” diyerek cehaleti öven rektör yardımcısını terfi ettiren bir iktidar... Bakanı “Bu ülke Müslüman bir ülke. Yüzde 99’u Müslüman. Şimdi Türkiye’nin konumu itibarıyla biz icat yapamıyoruz, buluş yapamıyoruz. Tarım ülkesiyiz biz. Ne yapacağız biz? Ara teknik eleman ülkesiyiz biz” diyen bir iktidar. Lideri, “Biliyorsunuz siyasi olarak iktidar olmak başka bir şeydir, sosyal ve kültürel iktidar ise başka bir şeydir. Biz 14 yıldır kesintisiz siyasi iktidarız. Ama hâlâ sosyal ve kültürel iktidarımız konusunda sıkıntılarımız var” diyen bir iktidar. Bu iktidar sonunda ülkeyi iflas ettirdi, açlığa, soğuğa ve karanlığa mahkûm etti. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Elbette bu iflasın sonunda kitap basımı, dağıtımı, satışı ve okunması da krize girdi. Türkiye’de üretim yapmak, sanayici olmak zaten kahramanlık... Hele hele kitap üretmek, kahramanlık üstüne kahramanlık, adeta Don Kişotluk. Sevgili Zeynep Oral konuyu önce aşağıda özetlediğim 13 Şubat Pazar günkü yazısıyla gündeme getirdi: “Yakında yayıncılar hiç kitap basamayacak duruma gelebilir. Yayıncılar Meslek Birliği’nin (YAYBİR) verdiği sayılar ürkütücü: Kitap üretiminde 2021 Ocak ile bu yılın ocak ayı arasında 5 milyon eksilme var... ...İlk kez basılan kitap başlık sayısı 2021 Aralık ayında 20 bin 137 iken Ocak 2022’de 9 bin 143 olarak gerçekleşmiş... ...Kâğıt ithal, mürekkep, tutkal ithal! Hepsi dövizle! Kitap basma maliyeti yüzde yüz arttı. Milletin alma gücü azaldı. Son iki ayda hamur kâğıdın bir tonu 825’ten 1.100 Avro’ya, Bristol kâğıdının tonu 1.750’den 2 bin dolara yükseldi. YAYBİR Başkanı Mustafa Aksoy, alınması gereken önlemleri sıralıyor: 1) Kâğıtta sübvansiyon şart! 2) Devlet tarafından toplanan özel kopyalama harçları hemen hak sahiplerine ödenmeli. 3) Basılı ve elektronik kitaplarda korsan üretim ve izinsiz paylaşımlar önlenmeli. 4) İnternet siteleri üzerinden satılan kitaplarda rekabet adına yapılan yıkıcı indirimlere son verilip kitap satışlarında sabit fiyat uygulamasına ilişkin yasa taslağı TBMM’den geçirilmeli. 5) Kitap kâğıdında yüzde 8, Bristol’de yüzde 18 KDV uygulaması sıfırlanmalı. 6) Kâğıt ithalinde Gümrük Birliği’nden kaynaklanan imtiyazlar, AB dışındaki ülkelerden yapılan ithalata da uygulanmalı.” Sevgili Zeynep 20 Şubat Pazar günü aynı konuyu çarpıcı sayılarla yeniden gündeme taşıdı: “Kâğıt, mürekkep ve baskı giderlerindeki artış, yayıncıları da vurdu. Satacağından emin olmadıkları kitapların dosyalarını incelemekten bile vazgeçtiler... ...Yayın dünyamızın bu krizi nasıl atlatabileceğini bu kez Türkiye Yayıncılar Birliği Başkanı Kenan Kocatürk’e sordum.” Sevgili Zeynep bu girişten sonra sorularını yöneltiyor ve yanıtları özetliyor. Ben sadece Kocatürk’ün yanıtlarını özetledim: “Acilen yayıncılardan halk kütüphanelerine kitap alımı yapmalı. Milli Eğitim Bakanlığı’nın başlattığı ‘Her okula kütüphane’ kampanyasında okul kütüphaneleri bağış yoluyla değil bütçe ayrılarak kurulmalı. Yayıncıların üretimden kaynaklı KDV alacakları bir kereliğe mahsus ödenerek yayıncılara kaynak sağlanmalı. Yayıncılık sektörüne özel uzun vadeli krediler sağlanmalı. Kitap kâğıdındaki yüzde 8 ve kapak kâğıtlarında uygulanan yüzde 18 KDV kaldırılmalı. e-kitap, sesli kitap, veritabanları, eğitim portalları ve diğer hibrit çözümlerden de yüzde 18 KDV kaldırılmalı. Sosyal medya içerik üreticilerine KDV istisnası ve yüzde 15 gelir vergisi uygulanırken yazar, çevirmen, editör ve illüstratörlere yüzde 17 gelir vergisi ve yüzde 18 KDV uygulaması adil değildir; muafiyet getirilmeli.” *** Sevgili Zeynep Oral, konuyu cesaretle dile getiriyor ve çözümler de öneriyor. Bana da onun bu çok haklı önerilerine destek vermek düşüyor. Ama bu yazıyı yazdıktan sonra aklıma, annemin, olanaksız beklentiler için söylediği “Olmayacak duaya amin” sözü geliyor ve acı acı gülümsüyorum: Örneğin dün, 1574 gündür tutuklu olan Osman Kavala’nın tahliyesini de bekliyordum!",https://www.cumhuriyet.com.tr/yazarlar/emre-kongar/cehaletin-iktidarindan-umutsuz-ama-zorunlu-beklentiler-1909918
Emre Kongar,"Kutuplaşmak, demokrasinin ve barışın düşmanıdır",03 Mart 2022 Perşembe,"Sevgili okurlarım, bu iktidar, “mağdur edebiyatı” yani kendisine haksızlık yapıldığı söylemi ile iktidara geldi ve “halkı kutuplaştırarak” iktidarını güçlendirdi. Sürekli olarak düşmanlar yarattı. Yirmi yıl boyunca da bütün toplumu, hem eylemleriyle hem de söylemleriyle iyice kutuplaştırdı. Üstelik çok ilginç bir biçimde kendisine dost ve düşman olarak etiketlediği zıt kutupların yerlerini çok sık olarak değiştirdi. Böylece toplumun hiçbir kesimi, hiçbir meslek, hiçbir görüş, hiçbir ideoloji, hiçbir parti, bu “kutuplaştırma” politikasından kendisini koruyamadı. İktidarın sık sık değiştirdiği hedeflerine karşı kullandığı dil, o derece akılsız, mantıksız, nezaketsiz, muhataplarını hainlikle suçlayıcı, onların varlığını reddedici nitelikteydi ve o kadar da uzun sürdü ki bu dil, toplumun kılcal damarlarıyla her yere iyice sızdı. Elbette bunda iktidar tetikçisi medyanın da çok büyük bir rolü oldu. DS 4, Sürüş Keyfini Yenileyin DS 4 ile sürüş keyfini yeniden tanımlayın. Kendinizi... DS Automobiles Şimdi Keşfet Bütün yazılı, sesli ve görüntülü medya da aynı dili kullanınca, artık insanların düşünceleri de “kutuplaşma” bağlamında biçimlendi... Nezaket, terbiye, hoşgörü, incelikler, ayrıntılar ya unutuldu ya da ihmal edildi... Mesajlar ne kadar kaba, ne kadar sert olursa ve fikirler, ayrıntılardan, inceliklerden ne kadar yoksun olur, ne kadar kalın çizgilerle ifade edilirse, o denli dikkat çekmeye ve etkili olmaya başladı. *** Bu “kutuplaşma” hem saygılı ilişkileri engellediği hem müzakere kültürünü ve uzlaşma olanaklarını yok ettiği için, demokrasinin de barışın da en büyük düşmanı haline geldi. Tarih boyunca bütün “dinci, ırkçı, otoriter” ideolojiler ve hareketler ancak karşıtlarıyla var olmuş ve kendilerine yapılan saldırılarla güçlenmiştir. Otoriter rejimlerden, savaşlardan yana olanlar, demokrasiden ve barıştan yana olanları da aynı sert, acımasız, kaba, suçlayıcı, dışlayıcı dili kullanmaya teşvik ederler. Böylece “saldırı” altında olduklarını öne sürerek “mağduriyet edebiyatı” yapabilir ve kendi saldırganlıkları gerekçelendirebilirler. Ayrıca en büyük umutları ve stratejileri de barıştan ve demokrasiden yana olanların kendi içlerinde bölünmeleri ve kavga etmeleri olduğu için, bu kaba ve “kutuplaştırıcı” dilden, o grupların arasındaki ittifakları, uzlaşmaları, hoşgörüyü ve ahenkli ilişkileri de bozmasını beklerler. *** NATO-Rusya-Ukrayna-Batı ilişkilerine “Barış” açısından bakanların... Altı partinin ortak açıklamasını “Demokrasi” açısından olumlu bulanların... Kendilerinden farklı düşünenler tarafından hainlikle suçlanmaları... Ve onların da kendileri gibi düşünmeyenleri hainlikle suçlamaları... Egemenlerin bu “kutuplaştırma” politikasının başarılı (!) bir sonucudur. *** Gerek dünya gerekse Türkiye bu düşmanlıklardan, bu “kutuplaşmalardan” çok zarar gördü. Lütfen biraz “AKIL”, biraz “HOŞGÖRÜ”, biraz “SABIR”. Ne demokrasi ne de barış kendiliğinden gerçekleşir: Her ikisi de kararlı bir uzlaşma niyeti ve uzun süreli bir emek gerektirir. Barışa da demokrasiye de sizin gibi düşünmeyenleri ve hatta size saldıranları “HAİNLİKLE” suçlayarak varılmaz. İçteki ve dıştaki egemenlerin bu oyununa gelmeyelim! Bu arada 3 Mart Devrimlerinin önemini ve anlamını unutmayalım. Atatürk’ü tekrar saygıyla analım.",https://www.cumhuriyet.com.tr/yazarlar/emre-kongar/kutuplasmak-demokrasinin-ve-barisin-dusmanidir-1912470
